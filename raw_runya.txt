 
Eizooba eryakuratsireho, Maria akashaba orusa owa Mukuru w’eishomero. Enshonga ei yaahaire n’okuza kugura ebitabo by’Ebihimbo. Akatemba ka pikipiki shaaha nka ina z’akasheeshe nikwo kworekyerera ogwa Ncwanga eya Ishaka. Omu ruguuto, ebiiruka bikaba nibirigita. Obwire obwo, butandu z’ahanguuto zikaba zikizire kukanyisibwa abavugi ba zaapikipiki manya gukaba gwija niguba omuhango. Buri mutsigazi owaabaire aruga ati omu ishomero, azakuvuga pikipiki ngu aihemu esente. Abavugi baamotoka bagira amashomero g’okwegyeramu okuzivuga kwonka bo aba za pikipiki tibagagira. N’ahabw’ekyo, kikaba kyorobi kuza omukuvuga pikipiki okukira okuza omu murimo gw’okuvuga emotoka. Manya n’emotoka zigura omukunkuma gw’empiiha waagyeragyeranisa na zaapikipiki.
Pikipiki zikaija zaatandika nakuvugwa abatsigazi abaabaire bashomire baitu okutunga emirimo kubabeereire enkuuku-mbitsi. Baingi bakaba nibaikiriza ngu omurimo gw’okuvuga pikipiki ogu baingi baabaire nibamanya nka boodabooda gukaba gurimu sente. Abaabaire bakoresa amaani bakeehara okutuntumuurira sente omu bakazi hamwe n’omukugura amaarwa n’ebindi bitokooza-bwonko buzima bakaba baihamu sente, bombeka n’amaju.
Omu dakiika nka ikumi bakaba baahikire Ncwanga. Manya kuruga Bweranyangi kugaruka Ishaka bakaba nibavugira aha ruguuto nyiigyendwa orwa Mbarara-Kaseese. Omutsigazi owaabaire naavuga akaba nairukanga nk’owaaheza kwiba pikipiki. Abantu abu yaabaire arabaho basigara nibareeba ekiraabeho omu maisho. Ku baabaire bahika aha zaahampu epiki eguruka ehika owa nyakacu reero nyamwishiki omutima gumugwa omunda. Embeho ku yaabaire nyamwingi, nyamuvugi wa piki, yaamutiiza jaketi ye. Jaketi egi ekaba eine eiriho. Nikireebeka ekaba emazire ameezi nk’abiri etarikureeba g’ah’eiziba. Nyamwishiki akahurira neenuukamu etaabe hamwe n’ebindi bintu bi atareetegyereize. Ku yaakozire omunshaho y’egyo jaketi, yaashanga harimu omushamata gw’amababi agaabaire gari omu kapapura karikwiragura sirisiri. Uwe nyamwishiki akamanya ngu nink’amajaani nikwo kugagaruza omunshaho. Baitu muntu uwe aga gakaba gari amairungi. N’obu avuga nk’orikuza geehena, akaba weena asinzire. Amaisho ge gakaba nigatukura nk’agu baashukamu eshagama kandi ebigambo ebimwe bikaba bitashohora kurungi omu kanwa.
Maria ku yaareebire yaahika Ncwanga, nikwo kuteera ekiruhuuko okashusha oti yaija ayegwire pikipiki. Manya akateera ekiruhuuko boona abaabaire bariho baagamuhanga. Obu aija omu muhanda akaba naateekateeka aha mukundwa we. Akaija naashabira aha mutima obwo arikweshengyereza Nyamuhanga Ow’obushoboorozi bwona kwohereza omukono gwe ogw’embabazi gukaba nigwo gwakiza omukundwa we. Maria akaba ari omwishiki arikumanya kushaba.  N’obu yaabaire aine byona baitu akaba ashabira abaabaire baine oburemeezi. Akaba akira kushoma evangiri aha kereziya ya Kabingo. Hoona nabwo akaba akira n’okweshongora omu iramizo niryo rimwe. N’ahabw’ekyo eby’okushaba bikaba bitamuri hangahari.
Ku yaabaire yaimusya ati amaisho, yaareeba Mangyeri. Nyamukazi akaba yaashohora aheeru kugura obushera. Amaisho ge goona gakaba nigatukura ahabw’okuraara aha kiro. Weena akaba ari omwera ahakuba ebiro bibiri ebi yaabaire yaamara Ncwanga akaba atahereerukire kajuta. Ku yaareebire Maria yaamanya ngu aizire kureeba Daudi. Eki kikashemeza nyamukaikuru ahakuba akamanya ngu nyamwishiki naakunda omutabani – manya owaawe omu buremeezi niwe waawe buzima.
Mangyeri akatwara Maria omu kishengye ahu Daudi yaabaire ari. Omu kashengye ako hakaba harimu abandi barwaire bashatu baitu okwiha baabareeta embeera zaabo zikaba nizeeyongyera kwerarikiiriza abarwarisa baabo. Babiri bakaba bari abavugi ba boodabooda abu baatomiire kandi ondi akaba agwire omu bambuzi abaamutemire bakamuhutaaza bakasigaho kaingana-busha. Nyamushaija bakaba bamutemeire Nyarutuntu ogundi mwanya ogu ababisha baabaire bakira kutakiza abantu. Ogwo mwanya gukaba guri haihi n’etauni ya Ishaka. Ogwo mushaija akaba ari omushuubuzi w’enkaito omuri Ishaka. Akagwa omu bambuzi ahakya makumi abiri na munaana eizooba niryo rimwe obu Daudi yaibwaho sente ze zoona ez’omushaara. Ekishengye kikaba kiboogire abashuubuzi ba Ishaka abaabaire baizire kureeba mutaahi waabo ou baabaire beeta Kashaija. Kashaija akaba ari omutsigazi w’emyaka nka makubi abiri na mukaaga baitu akaba ataine mukazi. Akaba naazarwa omu kyaro kya Matimba. 
Kashaija niwe yaabaire naakirayo okusesya. Akaba agaaniirira abantu abaabaire baija kugura enkaito reero n’obundi bakyenda kugura enkaito baija aha duuka ye. Obumwe omuntu akaba aija ataine kiteekateeko ky’okugura kwonka ahabw’akarimi karungi ka Kashaija ahendera ashemburiire enkaito. Empangare n’abakazi nibo baabaire bakirayo kuba ba kasitoma be. Aba bakaba bakira kumuganzya bagumize ngu agwire aha mahega. Bakaba bakira kumubuuza, “Baitu kashaija oshwera ryari. Kanooshusha oti emyaka yaija neekugyendaho?”
Abandi bakaba bamubuuza, “Tugire ngu okaburwa omukazi w’okushwera, ente z’okujuga nainga tugire ngu baa ekakuribata?”
“Bantumwe ka nibagira ngu amaka tigoorobi. Abaine abakazi kanibarira ngu bababeereire enkuuku mbisi. Abakazi nabo nibarira ngu abashaija babaremire”
Abamwe bakaba bamwijutsya ngu tookaatiina kubyama ngu otakaaroota n’obu waakuba orugire kutunga ekirooto kirikutiinisa. Nawe akaba abagarukamu n’ekibuuzo, “Baitu imwe, ngu engozi ya muha teheeka oti ekaheeka nyakufa? Iwe toyebuuza ekyamwitsire? Ngu amaka n’oburiite, oti oshwera ryari Kashaija?”
Abaishiki bamwe bakagyezaho kumurigira baitu we yaabeeshumba. Bakaba baija kumutaayaayira aha duuka hamwe n’omunju ye eya Matimba. Abamwe bakaba bataaha obwire bwagyenzire bareeba rw’ekyojo atabariho. Abaishiki baingi bakaba nibamanya ngu n’ekifa-bigyere baitu hoona nabwo bakaba nibamukunda. Omu bantu abaayeshukire omu irwariro kumureeba abaingi bakaba bari abakazi n’abaishiki. 
Abeegyesa b’eishomero rya Mushana bakaba baarugaho bati kureeba Daudi. Bakasiga baaheereza nyina sente z’okumuhwera reero baaraba Kabingo kugambira ishe oku yaabaire yaija naateguukayo. Manya akaba yaatandika kwija naatabuukayo. Akaba naabasa kumanya omuntu kandi n’okugamba akaba yaija naagambamu. Ku yaareebire Maria, yaamwenyaho kakye, nyamwishiki waitu bambe yaayatika yaarira amashemererwa ga rukundo. Akamanya ngu Daudi oru naabaasa kurukira. Daudi akamwebaza ahabw’okwija kumureeba hamwe n’ahabw’okumukunda. Maria akakwata emitwaro ikumi ya Uganda yaagisigira Daudi ngu ebe neemuhwera. Akeebaza Mangyeri ahabw’okureeberera Daudi kandi yaabatengyera okurahuka kukira hamwe n’okugira obusingye.
Maria ku yaabaire naashohora aha geeti y’eirwariro omwe aha bakozi b’ishe yaamureeba. Abakozi ba Fabiano boona bakaba baragiirwe okurinda n’okureebuuza Maria kumanya ahu yaatamburira, ou yaatambura nawe, eki yaakora n’ou yaakikora nawe. Eryo izooba Badaada akaba atagiire kureebuuza n’okurega Maria. Mukama we akaba amutumire kugura omubazi gw’ente omu tauni. Uwe Maria tarareebire Badaada ahakuba akaba naakoma nibiragara agyendereire kugaruka ah’eishomero omu bwire. Manya mukuru w’eishomero akaba amuhaire eshaaha ibiri zonka kuba yaagarukire. Bamwe omu baishiki b’amashomero bakira kugira omuze gw’okushaba ensa reero bakaza kukora emicwe mibi. Abamwe bakaba babeiha ngu haine ebi barikwenda kugura omu tauni reero bagyenda kubugana abashaija baabo. N’obu ogu mucwe gwabaire gutakira kukanya omuri Bweranyangi baitu gukaba guriyo. Nangwa n’omu mashomero agandi ogu omuze gukaba gubereire abeegyesa amaino-ga-ruguru.
Maria akairuka yaacwekanisa oruguuto, ahaihi n’omu itundiro ry’ebitabo erya Tushome. Akagura ebitabo jubajuba nikwo kukwata pikipiki ekamugaruza Bweranyangi. Akaribata omu ishomero harikuburayo edakiika mukaaga kuba shaaha mukaaga nikwo kuza owa mukuru w’eishomero akamumanyisa ku yaagarukire kandi ku ekyaba kimutwire nakyo yaakibona.
Badaada akaba naakyetegyereza ngu mukama we ku yaakumanya ngu yaareeba Miria reero akabura kumugambira, ebye bikaba nibibaasa kuba ebindi. Ku yaagarukire omuka nikwo kugambira Fabiano. Nyamutungi ekiniga kikaba nikyenda kumubarura. Weena akatuumatuuma waashusha oti arihaihi kubaruka. Akatandika kutonganisa omukazi we Jovinta Kendagaano ou yaateereire esimu, ngu manya omwana mubi ajumisa nyina kandi maawe ngu n’okushusha ashusha nyina.
Fabiano akavuga emotoka obwo ekiniga kirikwenda kumushatura. Ku yaahikire omu ofiisi ya mukuru w’eishomero, baamushaba ku ategyerezaho kakye ahakuba mukuru w’eishomero akaba yaaza omu kibiina kwegyesa. Bakamumwetera reero mpaho baataaha omu ofiisi baagaaniira. Mukuru w’eishomero akagambira Fabiano ku Maria yaagyenda  akagaruka omu bwire kandi hoona ku yaaba aine n’orusa kuza omu tauni kugura ebitabo by’Ebihimbo ebi yaareeta.
<runya parent_folder="compressedFiles.zip" id="file2565109" filename="BORN AGAIN EDITED HANDBOOK 2-changes.doc">
COVER PAGES

BACK COVER

Abantu bangye nibahwerekyerera ahabw’obutamanya.

“Ahabw’okuba mwangire okumanya,

“Naanye tindaabaikirize kuba abariisa b’abantu bangye.”

“Ahabw’obutafa aha biragiro bya Ruhanga,”

“Nanye tindikufa aha baana baanyu”

 Hosea 4:6-7 (NIV)

 Population Secretariat: Ministry of Finance, Planning and Economic
Development and United Nations Population Fund (UNFPA)

FRONT COVER

OKUTA EBIKWATIRAINE N’AMAGARA ‘G’OKUTEERANA’ HAMWE N’EBY’ENKURA Y’ABANTU
OMU PUROGURAAMU Z’EKANISA

EBY’AMAGARA G’OKUTEERANA HAMWE N’EBY’OBUHANGWA BW’ABANTU KUZA OMU
PUROGURAAMU Z’EKANISA

EKITABO KY’ABAROKORE B’OMURI UGANDA

(PICTURE)

“Okutiina Mukama niyo ntandikiiriro y’obwengye n’amagyezi ebirikuheebwa
Omwoyo orikwera, haza nikwo kwetegyereza”

Enfumu 9:10

EBIRIMU

Ebifunziibwe …….

Okusiima ………

Okushoboorora aha Kitabo ……..

Okushoboorora aha bikuru ebiri omu Kitabo ……………

Enturukiriro ………………………………

Ekicweka 1: Okuteekateekyera amaka

Ekicweka 2: Ebyamagara g’abakazi

Ekicweka 3: Okukuza, amagara, endya hamwe n’obugabe bw’ abaana

Ekicweka 4: Eby’amagara n’okuteerana kwabo abari omu mushogoyo

Ekicweka 5: Eby’amagara g’okuteerana hamwe n’obugabe …

Ekicweka 6: Akakooka karikurwaza siriimu hamwe n’ezindi ndwara
ezirikureetwa omu kuteerana

Ekicweka 7: Enkura y’abantu n’entunguuka ……………………..

Ekicweka 8: Omurimo gw’abeebembezi b’amadiini omu mubaro n’entunguuka
y’abantu ……………………………………..

Ebikuru ebishomirwe ebi waakubaasa kujuriza …………………

EBIFUNZIIBWE

|AIDS |: Acquired Immunodeficiency Syndrome |
|ART |: |Antiretroviral Therapy |
|CEDAW |: Convention on Elimination of all forms of |
| |Discrim- |
| | |ination Against Women |
|GOU |: |Government of Uganda |
|HIV |: |Human Immunodeficiency Virus |
|ICPD |: International Conference on Population and|
| | |Development |
|IEC |: Information, Education and Communication |
|IUD |: |Intra Uterine Device |
|LAM |: |Lactational Amenorrhea Method |
|MDG |: |Millennium Development Goal |
|MoH |: |Ministry of Health |
|PLWHAs |: Persons Living With HIV and AIDS |
|PMTCT |: Prevention of Mother to Child Transmission|
|PRDP |: Peace, Recovery and Development Programme |
|STDs |: |Sexually Transmitted Diseases |
|STIs |: |Sexually Transmitted Infections |
|TB |: |Tuberculosis |
|UBOS |: Uganda Bureau of Statistics |
|UDHS |: Uganda Demographic and Health Survey |
|UNAP |: |Uganda Nutritional Action Plan |
|UNDP |: United Nations Development Programme |
|UNFPA |: |United Nations Population Fund |

OKUSIIMA

Ekitabo eki kirugire omu kwebuuza n’okuhaburwa abantu b’emiringo etari emwe
otaireho abarokore barikuruga omu bicweka bitari bimwe omu Uganda.
Nitusiima ab’ekitongore kya Population Secretariat ekyareesireho
ekiteekateeko eki hamwe n’ab’ekitongore kya United Nations Pupulation Fund
(UNFPA) ekyahaire obuhweezi bw’okukora omurimo ogu.

Nitusiima munonga abeebembezi b’amakanisa g’abarokore aha madaara gatari
gamwe ahabw’omuhimbo ogubataire omu murimo ogu kureeba ngu ebiri omu kitabo
eki nibiikirizana n’ebiri omuri Baiburi.

Okusiima okwomutaano nikuza aha b’ekitongore ekya REEV Consult
International, ahabw’okurundaana, kushwijuma hamwe n’okukyebera ebyo byoona
ebihandiikirwe omu kitabo eki kandi n’okwongyeramu ebi baikiriziineho omu
kitabo eki. Tikirikubaasika kuhandiika amaziina goona g’ebitongore hamwe
n’abantu abaabasize kugira eki baata nainga ekibaayongyera omu kitabo eki,
kwonka boona abaagizire eki baata nainga baayongyera omu kitabo eki,
nitubasiima. Mukama Ruhanga, abongyere omugisha.

Okushoboorora Ebiri omu Kitabo Eki

Ekitabo eki, ekirikukwata aha kuta ebikwatiraine n’amagara ‘g’okuteerana’
hamwe n’eby’enkura y’abantu omu puroguraamu z’ekanisa, nikishoboorora aha
nyegyesa eri omu Baiburi erikugamba aha ntuura y’abantu erigyenda namunonga
abarokore. Ekitabo nikimurika aha bikwatiraine n’okuteerana hamwe n’ekikura
ky’abantu omu Uganda, omurimo gw’abeebembezi b’abarokore omu kushoborora
enshonga z’okuteerana hamwe n’ekikura ky’abantu nk’okuziri omu nyegyesa ya
Baiburi, kandi n’okuhiga amakanisa hamwe n’abeebembezi baago kushoma
ebirimu bakabyetegyereza kandi bakabyejunisa ahabw’oburungi bw’abakurasi ba
Kristo.

Ekitabo eki nikituha omugisha gw’okwihaho obutamanya, reero tumanye,
tuhindure enteekateeka, kureteho okukunda kandi n’enyikiriza enungi
n’okukora gye omu bantu baitu aha bikwatiraine n’okuteerana hamwe n’enkura
y’abantu.

Nitumanya gye omurimo muhango ogu ekanisa zirikukora aha kutunguura amagara
n’entuura y’abakurasi ba Kristo/abarokore. N’ahabwekyo ekitabo eki kiiziira
aha bwire obu kirikwetaagwa munonga kuhwera aha bureemeezi bw’abantu baitu
baine, obwo kiri aha mutindo n’ebyetaago by’ekanisa z’abarokore. Twine
amasiko ngu ekitabo eki nikiza kutaho omusingye guhamire ahu
turaayongyeserereze kukora omurimo gw’okuhereza Kristo kurungi munonga.

Kanshabe abeebembezi b’ekanisa z’abarokore nti kuteho omutima kandi
tugyenderere kuta ebyahandiikirwe omu kitabo eki omu kubuurira engiri obwo
turikugyenderera kutunguura omutindo gw’eby’amagara g’abantu baitu nk’oku
Ruhanga y’atuhangire kuba.

Ahabw’abarokore boona omu Uganda, kangarukyemu mpe okusiima kwangye
ab’ekitongore kya Population Secretariat hamwe na UNFPA ahabw’akaminyiso
k’okwendeza abantu amagara marungi. Kandi kangarukye ntware omugisha ogu
gw’okuhamya okusharaho kwaitu ngu nitwija kuta omu nkora ebiri omu kitabo
eki. Ahabwa Ruhanga, buri kimwe nikibaasika. Ruhanga abahe omugisha.

Dr. Joseph Serwadda,
 Omutume oriho,
Ahabw’Abarokore omu Uganda
Okumurika Ekitabo Eki
Ekitabo eki kirugire omu kwebuuza n’okuhaburwa abantu b’emiringo etari emwe
kworekyerera abarokore b’ekanisa eza Uganda. Ebiri omu kitabo omu
byegamiire enyegyesa ya Baiburi aha by’okuteerana n’ekikura ky’abantu kandi
birikukwatagana kurung n’amateeka hamwe n’ebiragiro bya Uganda. Ekitabo eki
kikoriirwe abo abarikubuurira aha by’amaka (family ministries) (ebirikukora
aha by’embariirira y’amaka, amagara g’abazaire, n’amagara g’okuteerana);
abarikubuurira abaana (children ministries) (abarikukora aha byokukuza
abaana hamwe n’obugabe bwabo); hamwe n’abakubuurira aha by’amagara (Health
Ministries) abarikubuurira aha kakooko akarikureeta siriimu hamwe n’endwara
ezirikuruga omu kuteerana); abarikubuurira abakazi (women ministries)

Hatariho ngyenderwaho, abantu b’enyikiriza zitari zimwe hamwe n’ab’ebibiina
by’obutegyeki by’emiringo etari emwe, obutumwa bumwe batwire
nibabwetegyereza omu miringo etarikushushana, kandi buri omwe arikugamanya
ekye.

Nahabwekyo, ekitabo ki kiteirweho kuhabura abeebembezi b’amadiini
n’ab’enyikiriza zitari zimwe hamwe n’abakurasi ba Kristo boona abu
barikwebembera, kwetegyereza, kwikiriza hamwe n’okwihamu enjuma omu butumwa
bw’omubaro gw’abantu hamwe n’entunguuka kandi beejunise okumanya oku
kutunguura omutindo gw’amagara gaabo. Ekitabo eki nikiija kukora
nk’obujurizi bw’abo boona abarikuha obutumwa bukwatiraine aha kuteerana
n’enkura y’abantu burikwegamira enyegyesa ya Kristo obwo barikwikirizana
hatariho muhondano omu kwetegyereza enyegyesa egyo, kandi erikwikirizana
n’ebiragiro bya Uganda ebiriho obwahati.

Ekitabo eki ekikozirwe, n’okuhikiiriza eki Uganda yaaraganiise ngu n’eija
kukora, omu kiteerane ekyabaireho ekirikwetwa International Conference on
Population and Development (ICPD) kandi nikiikirizana n’enteekateeka
y’okuta omu nkora eiteeka eririkukwata aha muhendo gw’abantu n’entunguuka
erya 2008. Ekitabo eki kirimu ebyo ebigyendereire: kutunguura eby’amagara
g’abakazi abarikuzaara hamwe n’abaana, ebirungi ebiri omu kuteekateeka
amaka; okuhanuura kw’omuzaire n’omwana, obugabe n’obujunaanizibwa bw’abaana
n’abazaire; eby’amagara g’eminyeeto n’okuteerana; okwerinda, okutambiza
hamwe n’okujanjaba akakooko akarikurwaza siriimu; kutunguura enkoragana
y’abashaija n’abakazi hamwe n’okumanya omwanya gw’abakazi hamwe n’omurimo
gw’ekanisa omu kutunguura ebyo byona.

Ninyesiga ngu ekanisa z’abarokore hamwe n’abarokore boona, ekitabo eki
nikiija kubabeera eky’omugasho kandi ebirimu nibaija kubita omu murimo
gwabo gw’okubunzya ekigambo kya Ruhanga. Ekitongore ekya Population
Secretariat kyeteekateekire kuguma nikikoragana n’abarokore boona kuta
ebiri omu kitabo eki omu nkora.

Mr. Charles Zirarema

Ahabwa Direkita wa Population Secretariat

Enturukiriro

Oruteerane oruirikwetwa International Conference on Population and
Development (ICPD) orwabaire omuri Cairo, Misiri omugwa 1994, rukataho
puroguraamu y’ebiraakorwe erikuhiga abaateireho omukono (otwariiremu na
Uganda) kureeba ngu haabaho enkoragana n’ebitongore ebitari bya gavumenti,
eby’obuhangwa hamwe n’amadiini omu puroguraamu z’okutunguura eby’omubaro
gw’abantu n’entunguuka. Gavumenti ya Uganda (GoU) neemanya omurimo mukuru
ogu ebitongore bitari bya gavumenti hamwe n’amadiini omu kuhiga abantu
boona aha bintu bitari bimwe n’abumwe ebikwatiraine n’omuhendo gw’abantu
n’ebintu hamwe n’entunguuka. Kirikumanywa ngu abakurasi ba Kristo
nibakira kushanga oburemeezi omu by’amagara hamwe n’obutaringaniza omu
by’abashaija n’abakazi, nikikuru ngu ekanisa z’abarokore hamwe
n’obwebembezi bwazo nizikora omurimo muhanga omu kubuzya ekigambo n’enkuru
nungi ekirikureetera abaikiriza baatwaza gye nainga baahinduraho omu
mitwarize obwo harugyemu amagara marungi omu bicweka ebi ekanisa
erikuheereza.

Enshonga

Hahwaire emyaka mingi turikureeba ebantu batari bamwe barikuruga omu
nyikiriza n’ebibiina bitari bimwe batarikwetegyereza kumwe obutumwa nainga
okumanya ebikwatiraine n’omuhendo gw’abantu hamwe n’entunguuka. Eki
kikareetera ekyetaago ky’okutaho ekitabo eki, kwenda kuhabura abarokore aha
nshonga z’amagara g’amaka hamwe n’ez’abashaija n’abakazi.

Emihanda ei ekitabo kirabiremu kuhika aha kuhwa

Gavumenti ya Uganda, erikutunga obuhwezi kuruga omu kitongore ekya UNFPA
hamwe na Population Secretariat, etwire neekoragana n’abeebembezi
b’amadiini n’ekigyendererwa ky’okutunga amaka hamwe n’ebyaro birimu abantu
b’amagara marungi. Population Secretariat niyo yaayebeembeire emihanda
yoona y’okucondooza n’okwebuuza ekwateirweho ab’ekitongore ekya REEV
Consult Intarnational kwihamu ekitabo eki ekyegamiire enyegyesa ya Baiburi
obwo erikurabira omu kwebuuza aha beebembezi b’ekanisa z’abarokore omu
ihanga.

Okucondooza kuronda amazima kukakorwa omu disituriki 7 ahari munaana eziri
aha puroguramu ya za disiturikiti za UNFPA omu Uganda ezi: Kotido, Moroto,
Kaabong, Oyam, Kanungu, Mubende and Katakwi. Okuteisa aha nshonga nakwo
kukakorwa n’abantu omu bubiina bumwe, reero ebyarugiremu nibyo byakozire
ekitabo eki kitakashwijumirwe. Enkiiko z’okwebuuzaho nazo zikeetwa aha
rurengo rwa disiturikiti hamwe n’eihanga kuteisa aha kitabo eki kureeba
ngu buri kimwe nikyetegyerezebwa kandi ebirimu nibiikirizana n’enyegyesa ya
Baiburi hamwe n’ebiragiro otaireho n’amateeka ga Uganda. Ebimwe ebiri omu
kitabo eki nibiruga omu kitabo ekya UNFPA namunonga ebikwatiraine n’
Amagara g’Okuteerana N’okuzaara[1] hamwe n’ebindi bihandiiko
ebirikwongyerera aha biri omu kitabo eki.

OMUTWE 1: ENTEEKATEEKA Y’AMAKA

1. Embeera y’ebiri omu maka hamwe n’amagara g’ab’omu maka omu Uganda

Obwahati, Uganda n’emwe aha mahanga agu omuhendo gw’abantu gurikweyongyera
buri izooba omu nsi yoona. Eki nikireetwaho obuhango bw’amaka kandi
gatateekateekirwe. Okweyongyera kw’omubaro gw’abantu omu Uganda nikwingana
obucweka 3.2 ahari buri 100 buri mwaka (UBOS,[2] 2009). Aha rurengo orwo,
Uganda neeyongyera abantu barikwingana miriyoni emwe buri mwaka aha mubaro
gwayo. Ekyo nikimanyisa ngu omubaro gw’abantu abariho hati omu Uganda
niguza kuhika miriyooni 130 omu mwaka gwa 2050.

Enshonga ibiri nkuru ezirikureetera abantu baakunda amaka agarimu abaana
baingi ni: ekitiinisa hamwe na rufu; obwo barikuteekateeka ngu rufu
yaatwaraho abaana abamwe, abandi basigareho. Ekindi ekikuru, abakazi
baingi omu Uganda nibazaara abaana baingi abu batarikwetaaga. Ripoota ya
UDHS eya 2006 neegira ngu obucweka 46 ahari 100 bw’amazaara omu Uganda
gakaba gateeteekateekirwe, wagyeragyeranisa n’obucweka 38 ahari 100 omu
ripoota ya 2000-2001, ekirikumanyisa ngu ebintu nibyeyongyera kuba bibi.
Eki nikyo abakugu omu by’Omuhendo gw’Abantu n’Entunguuka ekibarikweta
“unmet need for birth control.” Eki nikimanyisa ngu n’obu abakazi baingi
baakubaire nibenda ngu bazaare omuhendo gw’abaana abu barikwetaaga,
tibakaakyebaasiza ahabw’okuba emibiri yaabo neebaasa kuguma neezaara nainga
shi emibiri eine amaani maingi g’okuzaara.

Kishemereire kumanywa ngu n’obu omuhendo gw’abantu baingi gwine omugasho
omu ntunguuka ahabw’okureetaho ebintu bingi hamwe n’akatare k’ebintu
kahango, eki nikihwera eihanga ryaba niribaasa kwegyesa abantu abo rikabaha
obushoborozi bw’okukora bakataho ebintu bingi ebi barikwetenga, bakagira
entaasya erikubahwera kutuura omu mbeera nungi.

Hatakaizire enyikiriza y’okukuratira Kristo omu Uganda, amaka maingi gakaba
gaba ag’omushaija aine abakazi bingi. Omushaija kushwera abakazi baingi
kikaba nikitwarwa nka kikuru munonga kiri ekintu kirikuhaisa ekitiinisa
kandi kireetera n’abashaija kutwarwa nka kikuru omu byanga byabo. Nangwa
n’erizooba, ekintu ky’okukunda amaka garimu abantu baingi kikiri omu bantu
baingi omu Uganda yaitu egi.

Ahabw’okugira ngu omwojo niwe yaabaire atwara obuhunguzi bw’eka
(ahabw’okuba omwishiki akaba aza kushwerwa) amaka maingi gakaba genda ngu
gazaare abaana b’aboojo. Ku baabaire bazaara abaishiki, bakaba baguma
nibazaara barikuronda omwojo kuhisya obu omugisha guraije bakazaara omwojo
obwo barikwenda ngu batungye omuhunguzi. Kwongyerera ahari ekyo, abantu
abandi bakaba benda kuzaara abaana baingi ahabw’okuteekateeka ngu nibaija
kubareeberera bo nk’abazaire, baakura batakiine maani g’okwekorera emirimo.
Ekindi, abaana bakaba bafa munonga, ebihikiirizi, okurwanagana hamwe
n’entaro bikaba bireetera amaka maingi gaazaara abaana baingi,
bagyendereire ngu rufu ku yaakutwaraho bamwe, abandi basigaraho.

Kurugiirira aha kucondooza okwakozirwe Singh, (2005), abakazi baingi omuri
Uganda, okutwariza hamwe, baine abaana babiri abongyeirwe aha mubaro gu
barikwetaaga kandi abakazi abarikwingana obucweka 50 ahari 100 bagyerizeho
kukozesa emiringo erikuta amagara gaabo aha butandu nk’okwihamu enda,
kutanga okuzaara okundi. Ekihandiiko ekya National Population Policy
(2008) nikigira ngu eibura ry’obujuma oburikutangira ruzaaro otaireho
n’okutatanga ruzaaro kuri aha Obucweka 41 ahari 100 (UBOS 2006) nibyo
bikuru aha nshonga zimwe ahari ezo ezirikureetaho enzaaro
ziteeteekateekirwe.

Eki kireesireho okumanya ngu ‘okubaririra ruzaaro’ nikishushana
n’okukutebeekanisa amaka. Okuteebeekanisa amaka n’ekintu kihango
ekitarikumanyisa kubaririra ruzaaro kyonka, kwonka nikitwarira hamwe
enteekateeka yoona y’okuhwera amaka kuzaara omuhendo gw’abaana
oguringaniire ogurikwikirizana n’entaasya y’eihanga ryabo kwinda ngu
bakakura omu muringo ogwakubaasa kuhwera amagara gaabo, obwegyese hamwe
n’enkuraakurana. Ekikuru ekyakubaasa kukorwa kutunga omuhendo gw’abantu
b’amagara marungi omu ihanga, n’okutunga omuhendo gw’abantu
ogurikwingaingana n’ebintu hamwe n’obuheereza.

Ekyo kukihikaho, nihetenga ngu habeho omuhanda gw’okubariiriramu omuhendo
gw’abantu ahu buri ka eraabaase kwebaasa kandi ekabaasa kweibeisaho
kurugiirira aha ntasya yaayo. Amakanisa g’abarokore nigaikiriza abarokore
kukozesa emihanda y’okuteekateeka amaka aha bafumbo bonka. Ahabw’okuba abo
abatakatungire maka ngainga abatakashwire nainga abatakashwirwe
tibashemereire kuba nibateerana omu muringo gwona. Mbwenu abatakatungire
maka bo nibakozesa emihanda y’okutangira ruzaaro omu muringo gw’okuhenda
ebiragiro kandi n’okusherekyerera emize mibi yaabo y’obushambani
ahabw’okuba okuteerana aheeru y’obushwere oburikwera n’ekibi.

2. Emihanda y’Ekikugu Erikukira Kukozesebwa Kusirika Ruzaaro
 a) Emihanda Erikuzibira Akashaho Kusindika Eihuri
Emihanda egi n’emihanda mirungi munonga y’okutangira/kusirika ruzaaro obwo
erikukozesa emiringo ebiri: combination hormonal methods (otwariiremu
obujuma, kucumita akashushu k’omubiri hamwe n’empeta); hamwe n’emihanda
ezirikukozesa obujuma (oburikumanywa nka emergency mini-pills), shots nka
Depo-provera na implants.

 b) Akooma karikuta Orububi ahari nyinenda (Intrauterine Device [IUD])
Ogu n’omuhanda ogurikukozesa akooma akarikutebwa ahari nyinenda kutangira
obutagira nda. Hariho emiringo ebiri ya IUDs: IUD eya Kipa (nka Paragard)
hamwe na hormonal IUDs (nka Minera). IUD ku barikigira omu mubiri
gw’omukazi nibaza kukuuma omukazi obutagira nda kumara emyaka 10
kurugiirira aha muringo gwayo hamwe n’oku omukazi arikuhurira[3] ari omu
mubiri gwe.

 c) Emihanda erikuzibira
Emihanda egi ekozirwe ngu ezibire amahuri g’omushaija kutaaha omuri
nyinenda y’omukazi kandi g’akahika eihuri ry’omukazi. Emihanda nk’egi ni:
diaphragm, cervical cap, cervical shield, akapiira (kondomu) k’abashaija,
spermicidal foam, sponge, gel, suppository or film. Okutwariza hamwe,
emihanda egi yo, ahakwongyerera aha ky’okugira ngu neekora gye, yo teine na
buzibu bwona burikuruga aha kugikozesa. Kwongyerera ahari ekyo, obupiira
bwo (obwabashaija n’abakazi) nibukuru aha kutangira endwara ezirikureetwa
omu kuteerana nk’akakooko akarikureeta siriimu akarikwetwa HIV[4], genital
herpes and Chlamydia.

 d) Okukomera kimwe Oruzaaro
Sterilization n’okushemeza omushaija nainga omukazi orikuba atakyenda
kuzaara. N’omuringo gumwe aha miringo erikukora gye aha kutangira ruzaaro
kwonka obuzibu bw’omuhanda ogu n’okugira ngu gwo tokaagugarura nyima,
ekirikumanyisa ngu nooba otarigaruka kuzaara.

3. Emihanda y’obuhangwa ey’okurama kusirika ruzaaro
Emihanda erikukira kukozesebwa hanu ni eshatu yonka:

 a) Omuhanda gw’okwihamu obushaija omu mukazi
Ogu n’omuhanda ogurikukozesebwa omushaija obwo arikwiha obushaija bwe omu
mukazi yaahuriza amahuri agarikuza omu bukazi bw’omukazi gaija reero
gakabura kutaaha omu mukazi. Ogu nigwo muhanda ogutarikukora gye kandi
ogutarikwesigwa kandi nikyenda ngu gukozesebwe omu bwire obu omukazi ataine
migisha y’okutwariramu enda, ekintu ekigumire kubariirira namunonga omu
bakazi abo abarikuza omu micwe kumwe kumwe nk’omu bunaku bw’ebiro 30-40.

 b) Kumanya Obwire bw’Okutwariramu
Ogu muhanda nigwenda ngu abafumbo bombi bakore kyati y’okubariirira obwire
obu omukazi arikubaasa kutungiramu enda reero beerinda okuteerana omu bwire
obwo. Ogu muhanda nagwo gwine oburemeezi bw’okusirika ruzaaro ahabwokuba
nihabaasa kubaho empindahinduka omu magara g’omukazi kireetere okubariirira
obwire bw’okugiriramu enda bwagwa.

 c) Omuhanda gw’Okwonsya ogurikwetwa (Lactational Amenorrhea Method (LAM)
Omuhanda ogu ogurikwetwa LAM n’ogw’okwonsya omwana ozairwe obutareka kandi
otarikumuha kintu ekindi kyona. N’obu omuhanda ogu nigwesigwa obucweka 98.5
ahari 100 omu bakazi baingi, abashaho tibarikuhabura bakazi kwesiga
omuhanda ogu ahabw’okuba abakazi abamwe nibagira enda kandi barikwonsya.
Nigukorwa kurungi omwana yaaba naayonka kwonka, kandi omukazi yaaba akiri
amenorhic kandi omwana owu aine atakahikize myezi 6.

4. OBUTUMWA AHA NTEEKATEEKA Y’AMAKA
Teekateekyera oku amaka gaawe gashemereirwe kwingana: abaana bato baataaha
omu bufumbo, ni kikuru ngu abashwereine bashutame hamwe bateekateeke amaka
gaabo, omuhendo gw’abaana abu barikwenda kuzaara. Abafumbo baine kubanza
bareeba ebintu ebi baine reero babone kuteekateeka omuhendo gw’abaana hamwe
n’abantu abu baakubaasa kubaisaho n’ebintu ebi baine. Baine kukimanya
kandi bakakyetegyereza ngu okuzaara abaana nikiija n’obujunaanizibwa.
Omuhendo gw’abaana ogu oine, nibyo bintu by’okubareebereza kandi nigo
magara marungi nainga mabi agu baraatungye.

Abaana boona n’ebiconco kurunga ahari Ruhanga: aboojo n’abaishiki boona
baine omugisha gw’okuba abantu b’omugasho omu ebyanga kandi boona nibabaasa
kureeberera ebintu baaba baheirwe obushobozi bw’okukikora. Oku eka
eshemereire kwingana tikishemereire kusharwaho kurugiirira aha muringo ogu
abaana abazaarwa, yaaba boojo nainga baishiki abaazairwe. Abaana
b’abaishiki bashemereire kuhwerwa buba abareeberezi b’ebintu byeka
n’ahabwekyo nibabaasa kusika eitaka hamwe n’ebindi bintu.

Kwenda kusirika ruzaaro, abafumbo tibaine kwerondera mubazi nainga bujuma
bw’okusirika ruzaaro. Baine kukyeberwa byona nka: emyaka, oburemeezi,
oburaingwa, oku atwire naaza omu kwezi, oku atwire naatwara enda, abaana bu
aine, omuringo gw’eshagama, oku erikutambura omu mubiri, hamwe n’ebindi
abashaho batakakuhaire mubazi bwona nainga batakakugambiire nainga kukuha
ekiraasirise ruzaaro yaawe. Abashaija hamwe n’abandi bafumbo baine kubanza
baayebuuza aha muhabuzi nainga shi kansara kandi tibaine kwehereza ekintu
kyona ekirikusirisa ruzaaro nainga omubazi gwona.

Okurya gye hamwe n’okugyendera aha mateeka g’okugira amagara marungi:
Abakazi baaheza kutunga okushoboororwa n’okuheebwa obujuma hamwe n’emibazi
erikusirika oruzaaro, baine kugyendera aha ndagiiriro ei baatunga. Abakugu
abaingi nibagira ngu emihanda nyingi ey’okusirika ruzaaro eshemereire kuba
neeyongyerwaho endya nungi hamwe n’okunywa munonga kutangira obuzibu
obwakubaasa kureetwa obujuma obwo.

Entaaniso eri ahagati y’obujuma kukora gye hamwe n’obwire bw’okubumiriramu:
abakugu baingi abarikukora aha nteekateeka y’amaka nibaha obuhabuzi aha
nkora nungi y’obujuma bw’emiringo nyingi.

Kurugirira aha butumwa obu aha ruguru, nikuru kuha obuhwezi ebitongore
by’amagara mu ihanga kureeba ngu byahwera abantu boona kugira amagara
marungi. Kwongyerera ahari ekyo, ebihandiiko by’obutumwa obuhikire,
obwegyese hamwe n’okugambirwa bishemereire kuhika omu bantu kwenda kwihaho
obuteetegyereza obutumwa oburikukwata ahabya obujuma hamwe n’emiringo
y’okusirika ruzaaro ey’obuhangwa eyakubaasa kubaheebwa omu majanjabiro.

 Eihanga ry’amagara marungi niryombekwa abantu b’amagara marungi riine
abantu baaryo barikubaasa kuhangaara kandi barikwebaasa. Eki ku kirikubaho,
kuteekateekyera amaka nikimanyisa kuteekateekyera eihanga (omuteekateeki
tarikumanywa, 1985).

5. OBUJURIZI OBURIKURUGA OMU BAIBURI
Ebyahandiikirwe

Okutandika 1:27:28; 4:1-25; 5:4 1Timoseo 5:8

Zaburi 127: 3-5 1Yohaana 3:3

Isaaya 66:9 2Yohaana1-11

Yeremiya 1:5 Luka 14:27-33

 a) Ruhanga akaragiira Adamu na Hawa ngu bazaare baijuze ensi omu
 Kutandika 1:28. Kwonka, Baiburi neegamba aha baana bashatu bonka:
 Abeeri, Kaini hamwe Seezi (Okutandika 4:1-25) kandi bakagira batabani
 na bahara baabo baingi. Ni kikuru kumanya ngu bakahangaara emyaka
 maingi munonga kandi baine obushoborozi bw’okuzaara. Eriigyenda,
 abantu nibabaasa kuzaara abaana kuhisya aha myaka 49 yonka.

 b) Adamu na Eva bakabaragiira kuzaara kwijuja ensi hatiine ogirimu
 ondiijo. Ekaba eri ensi yaabo bombi. Ensi eyaawe n’eha? Neingana ki?
 Ijuka, enteekateeka y’amaka nikimanyisa kutebeekanisagye amaka. Yesu
 naayegyesa aha nteebeekanisa y’amaka omuri Luka 14:28 “Nooha omuri
 imwe owakubaasa kuba naayenda kwombeka omunaara, otarikubanza
 yaashutama akabaariirira ebikozeso ebirabaase kugumara.”

 c) Baiburi neeyegyesa omuri Zaaburi 127:3-5 ngu “Mukimanye, abaana
 n’ekiconco kuruga ahari Ruhanga, ekijuma by’enda n’ekiconco. Nk’amata
 omu mikono y’abarwani, nikyo nk’abaana abu omuntu azaara omu buto bwe.
 Aine omugisha ogwo mushaija abaijwize omu mbuga ye, tibaraabashwaze,
 kwihaho kugamba n’abangizi baabo aha muryango.” Mukimanye ngu, abaana
 baaba barwaire, nainga babuzirwe ekyokurya barwaire mutuku,
 tibarikubasa kuba buta omu mikono y’abarwani. Amaka gashemereire
 kumanya ngu okuzaara abaana bu gashemereire kureeberera ni kikuru aha
 burungi bw’amagara g’omwana, eka, hamwe neihanga ryona okutwarira
 hamwe.

 d) Baiburi neejumirira eky’okwihamu enda eki erikweta okucwekyereza enda
 omuru Isaaya 66:9; “Nyakubaho naagira ati, “Ndyakuhisya aha bunaku
 bw’okuzaara, ndemwe kukuzaaza? Ruhanga waawe naagira ati: Nyowe oha
 oruzaaro, niinye ndaakinge enda?” Amagara nigatandikira aha kutwara
 enda. Omuntu ku amara kutwara enda, ogwo ari omu nda aba omuntu ou
 Ruhanda aikiriize kutuura kandi oshemereire kuba omu kyeshusha kye.
 Nahabwekyo, nikyo yaagiriire omurangi Yeremiya omuri Yeremiya 1:5
 “Ntakakuteire omunda ya nyoko, nkaba ninkumanya.”

 e) Omuri Yohaana 2:1-11, Yesu Kristo akaha omugisha obushwere oburikwera
 obu yaataaha obugyenyi omuri Cana ahu yaakoreire ekyokutangaaza kye
 eky’okubanza. Ekyokutangaaza kikaba kiri okuhindura amaizi gakaba
 viinyo akamanyiso k’okuzaarwa obusya n’okuhindurwa obusya kw’abafumbo
 abarikutaaha omu magara masya g’obufumbo. Abafumbo nibashabwa kuguma
 bashugaine ahabw’okuba Mukama nawe ashugaine omuri Yohaana w’okubanza,
 3:3 “Weena omwineho ago matsiko, ayeyeze nkawe oku ari orikwera.”

OMUTWE GWA 2: AMAGARA G’ABAKAZI ABARIKUZAARA

2.1 Amagara g’abakazi abazaire omu Uganda – oku gari obwahati

Amagara g’abakazi abazaire nikimanyisa amagara ga buri mukazi weena akiri
omu myaka y’okuzaara (15-49) kurugiirira aha kutwara enda, kuzaara hamwe
n’ayaaherize kuzaara.[5] Abakazi abarikufa nibazaara nibo barikuza aha
muhendo ogurikwetwa “Enfa y’abakazi omu Izaariro.” Omu Uganda, enfa egi
eyemereire aha bakazi 435 ahari 100,000 abarikuzaara (UBOS, 2006). Eki
nikimanyisa ngu bri izooba, abakazi 16 nibafa barikuzaara, ekirikureetera
omuhendo gwahika 5000-6000 omu mwaka (Ripoota ya MDG, 2010. Abakazi 41.1%
aha b’akazi b’omuri Uganda nibo barikuzaara baine obuhwezi bw’omushaho
omukugu (UBOS 2006) ekirikumanyisa ngu abakazi abaingi nibazaarira omu
bazaarisa b’aha kyaro nainga beesiga emihanda endiijo erikureetaho okufa
obwire (obwingi kirikurugiirira aha kujwa munonga obutahuumuza nainga
postpartum hemorrhage) hamwe n’okufa kw’omwana. Obumwe n’obumwe, omukazi
n’omwana bombi nibafa. Aha buri mukazi arikufeera omu izaariro, abandi
bakazi makumi abiri (20) nibatunga oburemeezi omu kuzaara (UNFPA, 2000).
Obujanjabi bw’abakazi abarikuzaara kurungi bushemereire kureeba ngu abaana
bazaarwa bahuriire kandi baine amagara marungi kandi naba nyina baakira gye
kuruga omu izaariro (obwire obw’emyezi kuruga obu yaazaara kuhika aha myezi
ena (0-4). Ebiro ebi omu Uganda, obucweka 13.7 bw’abaana boona
abarikuzaarwa tibarikuhisya myaka etaano (5), kandi obucweka 7.6%
bw’ab’ereere nibafa batakahikize mwaka (UNDP 2010).

2.2 Okuzaara abaana

Omu Uganda, okuzaara abaana n’okwemiringo ebiri:

 a) Okuzaara gye: oku kurimu okufunza nainga okwigura omuhanda gwa
 nyinenda ekirikureetera omwana n’ekyanyuma baarabaho.
 b) Okushemezebwa: ekirikumanyisa kwiha omwana omuri nyina barikurabira
 omu muhanda gw’okushemeza. Omwana naaraba ahaibondo ahatashemereire
 kurabira buriijo. Abakazi baingi nibatunga oburemeezi omu kuzaara
 okukira munonga nk’obu obwashoboororwaho ahaifo:
 a) Oburemeezi omu kuzaara nka: omwana kwija ari omu kishaho kye (breach
 birth) hamwe n’ekyanyima kubura amaani g’okushohora;
 b) Omwana kwija kubi (nk’okubanza kushohoza amaguru) kirikukira
 kureetwaho nyinenda kuburwa amaani.
 c) Oburemmezi bw’okuzaara nka okuhutaara omu bukazi hamwe n’okujwa
 munonga;
 d) Kuteeraho ekitahikire nainga shi kuzaara omwana atakahikize sande 37
 nainga okurenzya omu myezi mwenda (9) ezishemereire kuba nizimarwa.
 e) Oburemeezi oburikwetwa fisitura: oburwaire bubi obu omukazi arikutunga
 yaaba aremereirwe kuzaara reero akaatika haihi n’omwoyo nainga aha
 gati y’ekinyankari hamwe n’obukazi yaaba atatungire bujanjabi burungi.
 f) Kurugwamu enda: eki nikibaho obu ebintu byona ebikwatiriire enda byona
 nk’emisi, orububi hamwe n’ekishaho byona byarugaho reero omwana
 akashohora.
2.3 obwire obu omukazi aherize kuzaara arikuteereereramu

Obu n’obwire oburi ahagati kutandikana n’obu omukazi yaazaara kuhisya aha
muheru gw’emyezi ena. Obumwe n’obumwe abakazi nibatunga oburemeezi omu
kuzaara, reero ekyo kibareetera kushaasha kumara emyezi ena otaireho
n’enaku ei akuba aine atakazaire.

Ebicweka 80% by’abakazi abarikufa nibazaara biri omu mahanga abiri na rimwe
(21). Uganda n’emwe ahari go. WHO 2010.

2.4 OBUTUMWA BW’OKUTUNGUURA OMUTINDO GW’EBY’AMAGARA G’ABAKAZI ABARIKUZAARA

 1. Kukyebeza enda kuhika aha kuzaarwa
Abashaija bashemereire kuhwera abakazi baabo kwakiira hamwe n’okukuratira
amateeka g’abenda emyezi mwenda yoona ei barikuba baine enda. Omu bwire obu
abakazi beena kweteekateekyera buri ndwara zoona ezirikukira kwija omukazi
yaaba aine enda hamwe n’obumanyiso obubi bw’enda kwenda ngu abutangire
nainga endwara azitambize. Abashaija bashemereire kugyenda n’abakazi baabo
baaba nibaza kukyebeza enda kandi kyabaasika nawe ayekyebeze ekiraahwere
kwetegyereza gye ahaby’amagara g’omwana otakaziirwe.

 2. Kwekyebeza akakooko akarikureeta siriimu kwenda ngu ku baakushanga
 bakiine, omukazi w’enda atandike ART kutangira omwana kutunga akakooko
 kuruga ahari nyina ekirikwetwa PMTCT.

 3. Kubyama omu katimba kwenda ngu omukazi oine enda hamwe n’omwana
 otakazairwe batarumwa ensiri bakarwara omushwija. Omushwija gw’ensiri
 nigwo gurikukira kwita abakazi b’enda hamwe n’abaana omu Uganda.

 4. Okurya gye, kuhuumura ho hamwe n’okukora ebisasayizi: okurya gye ni
 kikuru aha magara g’omukazi aine enda hamwe n’ag’omwana. Abakazi
 abaine enda tibashemereire kunywa amaarwa nainga kureesa nainga
 kukozesa etaabe omu muringo gwona ahabw’okuba neekora kubi amagara
 g’omwana otakazairwe. Kwongyerera ahari ekyo, ni kikuru ngu omukazi
 aine enda akyendeeza aha mirimo ye eyarikukora obutoosha, atunge
 okuhuumuraho okuhikire kandi akore ebisasayizi kwenda ngu ayambweho
 kuzaara gye.
 5. Haaba hariho ayatikire oruhago enkari zirikwereeta, eki nikyenda ngu
 kimanywe kare reero omukazi bamushemezemu omwana kwenda ngu ahwerweho
 aha busaasi.
 6. Abashaija baiba babakazi baine kuhwera abakazi baabo baaba baine enda
 obwire bwona obu omukazi aine enda hamwe n’obw’okuzaara otaireho
 n’obwo obu yaaherize kuzaara. Abakazi baaba nibabonaabona, abashaija
 baabo baine kubahwera kwetebekanisa obutarinda kuhika aha izooba
 ryenyini ryokuzaariraho. Abashaija baine kuhwera abakazi baabo kukora
 emirimo ya buriijo kandi n’okubapakira kuza kukyebeza enda hamwe
 n’okuronda sente z’okugura ebikwato by’okuzaariramu.
 7. Abakazi bashemereire kugira obugwa gye baaba baine enda hamwe na
 baaheza kuzaara: obwire obwingi, amashemererwa nigaija omwana yaaheza
 kuzaarwa, hamwe n’okwonsya kuhisya emyaka ebiri ahabwokuba amabeere
 nimarungi aha mwana.

Baiburi neegamba munonga aha kuzaara kandi ebihandiiko ebingi nibigira ngu
ruzaaro n’omugisha. Buri omwe ahangirwe, ahangirwe kurugiirira aha
kigyendererwa, okukunda hamwe n’ekyeshusha kya Ruhanga. Kuhwera kwongyerera
aha kuzaaragye okutarimu mirabanamu, obujurizi obuhairwe ahaifo nibwongyera
kuhabura abashomi oku Baiburi erikugira aha magara g’okuzaara kw’abakazi.

2.5 OBUJURIZI OBURIKURUGA OMU BAIBURI

Ebyahandiikirwe:

Okutandika 2:25; 3:1-16

Matayo 1:18-24; 3:14-15; 3:19-23 Yohana 4:24

2Timoteseo 2:13-15

Abaami baine kukuratira ekyokureeberaho kya Yusufu reero bahwere abakazi
baabo baaba baine enda, omu kuzaara hamwe na baaheza kuzaara. Kurugiirira
ahari Matayo eshuura 1, 2 hamwe n’eya 3, Yusufu akaba ari omuhurizi ahari
Ruhanga obwire bwona. Yusufu naagambwaho omu Baiburi nk’omushaija owaabaire
akora ebihikire, kandi owaayangire kuhemukira Mariamu n’obu yaakimanyire
ngu Mariamu akaba aine enda etari eye. Yusufu akahunzya Mariamu obwo
arikumuhunzya omugabe Herode, yaamutwara omuri Misiri kuhisya obu obwire
bwahikire bakagaruka omuri Israel. Yusufu akakuratira byona ebi maraika
yaabaire naamugambira. Okwo nikwo kukwatanisa okurikuteekateekwa kuba
nikukorwa omushaija aha mukazi we yaaba ari omu bwire nk’obu.

Okuha obuhwezi bw’ebintu by’okuzaarisa n’okujanjabwa hamwe n'okumuha
obusingye omu bwire bw’okuzaara n’ekintu kikuru aha magara g’omukazi
orikuzaara. Eki ku kyakukorwa, abakazi baingi bakaatungire obujanjabi kandi
bazaara obwo barikuhwerwa abashaho abatendekirwe kandi baine ebikozeso
ebihikire. Kandi nabwo ni kikuru kuha emirimo abashaho abazaarisa, abanaasi
hamwe n’abashaho abaine obwegyese buhikire kandi baheebwe akasiimo
akaigiireyo ngu babaase kuguma aha mirimo yaabo omu marwariro goona kandi
n’okuha akasiimo akandi ahari abo abarikukorera omu myanya egumire kuhika.

OMUTWE GWA 3: OKUKUZA ABAANA, AMAGARA GAABO, ENDYA HAMWE N’OBUGABE
BW’ABAANA

3.1 Obugabe bw’abaana n’enki?

Omu Uganda, omwana n’ogwo atakahikize myaka 18 y’obukuru. Kurugiirira aha
nkora ya ICDP kumanya obugabe bw’abaana ni kikuru kuza omu muhanda guhikire
kuhika aha muhendo gw’abantu n’entunguuka. Kurugiirira aha nkora
eyateereirweho omuri Cairo erikwetwa Cairo Consensus, abaabaire bariyo
boona kuruga omu bicweka bitari bimwe n’amahanga gatari gamwe otwariiremu
Uganda, bakaikirizana aha mateeka 15 g’okugyenderaho, omuri ago harimu: (1)
Abantu boona nibazaarwa bataine kamogo kandi baine ekitiinisa n’obugabe;
(10): Buri omwe aine obugabe bw’okwega. Amaani n’omutima bishemereire kuza
aha bwegyese bw’abakazi namunonga obw’abaana abaishiki; kandi ekikuru
munonga consensus (11) erikugira ngu amahanga goona hamwe n’amaka
bashemereire kukorera abaana enshonga y’okubanza.

EBIRIKUBAHO OMU UGANDA BIRIKWOREKA OKURIBATIIRIRA OBUGABE BW’ABAANA

Ekyobusaasi, omu ebyanga yaitu erigyenda okutaha baana bugabe bwabo
n’okutakuratira ICPD consensus bigumiizemu kubaho. Ekanisa eine kutamu
amaani n’obutumwa bw’amaani kwihaho omuze gw’okuribatiirira obugabe
bw’abaana. Omuze ogwizire ebiro ebi ogurikuteganisa okweyanja
n’okukuraakurana kw’abaana ni okunagaho n’okutafa ha baana. Ahabw’baana
kushwerwa n’okushwera bakiri bato hamwe n’okufa gateerana na buri omwe
kutari mu bushwere, abaana bato baingi bataine oku baakubaasa kukuza abaana
bagyenzi baabo nibabarekaho babarekyera ba nyinenkuru nainga baishenkuru.
Abaana abarikuzaarwa omu muringo nk’ogu nibareebwa ‘nk’abarikuteganisa’
ahari ba nyina kandi kugira ngu nibakuzibwa aheeru y’amaka agarimu taata na
maama, nibakura batamazirwe kandi batarikwekunda baine n’okwetomboita.
Obwire obwingi abaana abo nibabonaabonesebwa namunonga abo abu batwire nabo
barikubagira ngu n’ebiijaija/ebinyandaaro. Kusadaaka/okuhonga abaana nagwo
gubaire omuze ogureeteire abantu ba Uganda obuzibu buhango omu myaka etaano
ehingwire. Ebicondoziibwe aha muze ogu byona nibitunga akakumu aha
bucecezi, oburogi hamwe n’okwenda obugaiga omu “nsi y’omwirima” nikigambwa
ngu ezo nizo nshonga nkuru ezireesireho okusadaaka abaana omu Uganda.

Okuhamba hamwe n’okutoroboza obwana buto ni bimwe aha bintu ebirikwima
abaana obugabe bwabo. Emishango y’abashomesa abashaija kutoroboza abaana
b’obwishiki abu barikushomesa ni nyingi. Obu haabaire hariho orutaro omu
matemba ga Uganda, okuhamba n’okutoroboza obwana buto bikaba bikanyire.
Kwongyerera aha bikorwa bya sitaani ebyo aha ruguru, obutaha baana
kitiinisa hamwe n’okubiima obugabe bwabo nibyo birimu omu byaro byaitu ebi
tutwiremu namunonga abaana baayeshanga omu mihajaana y’omu maka. Abaana
abamwe nibabiima ebyokurya, obugabe bw’okwega namunonga kwega aha
by’okuteerana. Orubaju orundi, abaana abamwe babaire endeme, tibarikuhurira
bazaire baabo hamwe n’abarikubareeberera kandi beetabire omu bintu
ebirikukyendeeza emigisha yaabo y’okuba gye omu bwire bw’omumaisho.

3.2 Omuzaire aine bujunaanizibwa ki?

Ebi baikiriziine eshuura 11 (omuri 3.1 aha ruguru) neeteerera omuranga
abazaire hamwe na gaavumenti okutwarira hamwe kureeba ngu abaana baatunga
obwegyese kutari kugira ngu nibabayamba kwihaho nk’obugabe bwabo.
Kwongyerera ahari ekyo kwega okwaishomero, abazaire baine kwegyesa abaana
baabo emicwe mirungi n’emituurire y’obujunaanizibwa ebiraabagunjure bakaba
abatuuragye b’obujunaanizibwa omu myaka y’omumaisho. Baaba nibakora eki,
abazaire baine kumanya ngu baine kuba ekyokureeberaho ky’abaana baabo
ahabw’okuba abaana bo nibakira kukopa ebi abakuru barikukora.

3.3 Ni bintu ki ebirikureetaho amagara marungi hamwe n’okuriisa gye omwana?

Uganda obwahati eriyo neeta omu nkora eiteeka ry’ebyokurya hamwe n’ekiriisa
kyabyo erya (2003) hamwe n’enteekateeka erikwetwa Uganda Nutrition Action
Plan (UNAP 2011-2016). Enteekateeka egi egyendereire kukyendeeza oburemeezi
burikuruga omu ndya mbi omu bakazi abarikuzaara hamwe n’abeereere otaireho
abaana bato gwaza kuhika omwaka 2016.

Ebihandiiko bikuru nk’ebi nibishoborora aha bintu bikuru ebi Uganda
nk’eihanga eine kuba neekora kwenda ngu etunge omuhendo gw’abantu b’amagara
marungi. Ekyokureeberaho, UNFP neegira ngu:

Buri sente 1,000 eziraateebwe omu by’endya nungi, nizibaasa kurugamu esente
zirikwingana 6,000 obwo obazire okukyendera kw’okupimpa kw’abaana,
kutunguura omutindo gw’abakazi abarikuzaara, kutunga ekiriisa omu mibiri
ey’abashaija, abakazi hamwe n’abaana.

Obuzibu bwa Uganda obukwatiraine n’endya n’amagara g’abaana, n’entaasya
nkye aha rurengo rw’eka ekirikureetera abakazi n’abashaija baaremererwa
kugura ebyokurya birikumara hamwe n’enyongyerwaho omu maka gaabo. Abahingi
ba tukye bibaguza otu bahingire twona ngu bakaabona akasente k’okugura
ebindi byetaago; ekyo kireetera amaka gaasigara gataine ky’okurya kyona
n’okuriisa abaana nainga abaana baabo babariisa kubi. Eki nikireeberwa aha
karoli ezi omunya Uganda arikutaasya ezirikwingana 2,220 omu izooba
waazigyeragyeranisa n’oz’omuntu wa Ireland ezirikwingana 3,600. Abacondoozi
nibagamba aha zindi nshonga ezirikureetera endya mbi omu bantu baitu nka:
kugira ebyokurya omu bwire obumwe reero obundi bwire bikabura
ekirikureetaho eibura ry’ebyokurya omu myezi 5-6 g’obutagira by’okurya omu
kicweka kihango kya Uganda; abazaire abakazi obutareeberera baana kurungi
kirikureetwaho abakazi obutaha baana baabo ebyokurya ebirimu ekiriisa obwo
otaireho n’obutatunga bujanjabi buhikire baaba barwaire.

Kwenda kutunga endiisa gye y’abaana hamwe n’okubareeberera gye, abazaire
hamwe n’abareeberezi b’abaana bashemereire kukora ebi:

 a) Kuhikiirira omushaho w’ebyamagara bakatunga obuhabuzi aha byokurya
 ebirimu ekiriisa ebi abeereere, abaana n’abanyina bashemereire kurya.
 b) Kuhinga ebihingwa obwo otairemu n’ebijuma, emboga hamwe n’ebindi
 kwenda kugira ebyokurya birikumara aha rurenge rw’eka. Ebi birimu
 emboga ezirikwiragura ezirikuriirwa aha byokurya, emiti y’ebijuma
 hamwe n’ebyokurya ebya buriijo.
 c) Kwega omugasho oguri omu kurya ebyokurya omu bwire bwabyo (kyansya,
 kyamushana hamwe n’akyakiro) otaireho okurya otuntuntu rwagati
 y’obwire obwo.
 d) Kuba abayonjo otwariiremu okunaaba omu ngaro n’esabuuni otakariire na
 waaheza kurya kandi na waaruga omu kamina/kihoronyo, ebyokurya biine
 kuriibwa bikirikwosya (kurya obuhoro mukirekye) kandi kureeba ngu
 omwanya ogubeetooroire n’omuyonjo gutarimu bukooko nk’enshohera
 ezirikubunzya oburwaire.
 e) Kutwara abaana kare aha irwariro eriri haihi baakwatwa endwara nainga
 baagira oku baayoreka obumanyiso bw’okutarya gye nka mutuku. Eki
 nikikorwa kwenda ngu batungye obujanjabi hamwe nibirikwongyerwa omu
 mubiri gwaba gutaine by’okurya birikumara. Ni kikuru ngu abazaire
 bamanye ni byokurya ki kandi biine ekiriisa ki: ekyokureeberaho,
 zaakaroti ziine ekiriisa ekirikuhwera ekishansha kucwagura ebyokurya
 bwangu kandi zigaruka zihwera aha kushohoza oburofa obutarikwetengwa
 omu mubiri obwakubaasa kureetaho endwara. Amoozi, ebitakuri nainga
 emondi hamwe na sipinaci biine ekiriisa ekirikwetwa vitamin kandi
 amate, amajuta g’ente, amahuri hamwe n’ebinyobwa biine ebiriisa nka
 Karishiamu hamwe na vitamiini. Ekiriisa ekirikwetwa Proteyini nikiruga
 omu mahuri hamwe n’emboga z’ebihimba nainga obusaza. Sitaaki neeruga
 omu bitakuri hamwe n’ebitekyere.

“Mugambire abantu ahu ekiriisa kya Proteyini kirikuruga nk’ekiriisa
kirikwombeka amagara. Mubagire ngu carbohydrates neeha omubiri peteroori
gubaase kugyenda, kandi ebishaju nibirugamu amaani. Miniroozi nizihwera aha
kwombeka omubiri n’okuguhwera kukora emirimo yaagwo” Bikagambwa President
Museveni aha kutongoza enkora y’endya erikwetwa Nutrition Action Plan,
omugwa 2011.

 3.4 Baiburi neegira eta aha nkuza y’abaana, kumanyisana, kuriisa abaana
hamwe n’obugabe bwabo?

Ebyahandiikirwe

Okutandika 1:31; 3:18 Matayo 18:6 19:14

Enfumu 22:6; 3:1-2; 23:13-25; 29:15 Abakorinto 1, 6:19

Zaaburi 127:2-4 Abeefeso 6: 1-4

Abarooma 1:30-32, Abakorosaayo 3:20-21

Ebirikukwata aha bazaire: obuzaire n’obureeberezi bw’abaana
n’obujunaanizibwa kuruga ahari Ruhanga; nahabwekyo abazaire tibashemereire
kureka abaana baabo kubonabona. Baine kureeberera abaana baabo nk’oku
kishemereire. Ekyokubanza, abazaire bine kureeta abaana baabo omu iramizo
kwenda ngu beegye ahari Ruhanga hamwe n’ebyahandiikirwe, nkoku Yusufu hamwe
na Mariamu baareesire Yesu omuri Nyaruju (Luka 2:22-24). Yesu wenka
naatugira ati ‘murekye abaana bato baije aharinye’ (Matayo 19:14) kwenda
ngu abariise omugaati gw’eiguru – ekigambo kyo. Baiburi neeyehanangiriza
abazaire kwegyesa abaana baabo oku bashemereire kutwaza, kandi baaba
baakuzire tibashemereire kuba nibahinduraho (Enfumu 22:6). Abazaire baaba
nibakora eki, beine kuba ekyokureeberaho omu maisho g’abaana baabo.
Bashemereire kukora ebirungi ebi abaana baraakope. Abaana ku baraabe endeme
baagira obutahurira, abazaire baine kubahabura obutabarekyerera bakareeba
aha rubaju. Abazaire tibaine kuba nibaisa abaana ekiniga (Abeefeeso 6:14).

Ebirikukwata aha baana n’obugabe bwabo: abaana bashemereire kworobera
abazaire baabo, kandi abo abarikujeemera abazaire baryacwerwa orubanja
(Abarooma 1:30-32). Abaana abahurizi kandi abarikukuratira ebiragiro
n’emihanda ya Ruhanga, aryabaha ekiconco ky’amagara nainga okuramaara
(Enfumu 3:1-3). Abo boona abarikubonabonesa hamwe n’abarikuribatiirira
obugabe bw’abaana, baryaheebwa ekifubiro nk’ekyo ekirikugambwaho omuri
Matayo 18:6 ‘kwonka oriteeza ensibo omwe aha baana bato aba
abarikuunyikiriza, akabareetera kushiisha, haakiri abohwe orurengo omu
maraca, orohwe okuzimu omu Nyanja.’

Ebirikukwata aha nyetegyerezana y’abazaire n’abaana: abazaire baine kugira
obwire bw’okugamba n’abaana baabo kutari kubarekyerera ngu batungye
obuhabuzi ahari banywani baabo bonka. Kandi nabwo, abaana bashemereire
kuronda obuhabuzi aha bazaire baabo obukwatiraine n’omuhanda gw’okutoora
omu magara g’ensi.

Ahabyendya: Ruhanga ku yaahangire eiguru n’ensi, akareeba ahari buri kimwe
eki yaahanga, yaashemererwa. (Okutandika 1:31). Baitu, okushiisha kw’omuntu
kukarugiriraho ekibi. Omu itaka hakaba harugamu ebishaka bikura reero
omuntu arya ebyo (Okutandika 3:18). Tutakariire kyokurya kyona, twine
kumanya ngu emibiri yaitu n’iramizo ry’Omutima/omwoyo orikwera (Abakorinto
1, 6:19-20). Eiramizo riteekwa kuba ryombekirwe n’amabaare g’agumire hamwe
n’obukugu, nikwo tushemereire kuriisa emibiri yaitu. Twine kuriisa emibiri
yaitu n’ebyokurya ebitaine bishaju bingi kandi bitaine shukaari nyingi,
kwonka biine ebiriisa nka (proteins, vitamins and iron) kandi biteekirwe
gye, okwenda ngu emibiri yaanyu egire amaani g’okuhereza Ruhanga omunsi
egi.

OMUTWE GWA 4: AMAGARA G’OKUTEERANA OMU MINYEETO

4.1 Enturukiriro

Abaana bato nibaahurwamu omu bicweka bishatu: abaana (kuruga ahari 0 kuhika
aha myaka 18); abari omu mushogoyo (kuruga aha myaka 12 kuhika ahari 19)
hamwe n’abairira abakuru (kuruga aha myaka 20-24). Obuzibu oburi omu magara
g’okuzaara kuzibiire eminyeeto mingi kurugwamu ekyakubaire nikibarugamu.
Ekyoburemeezi, eminyeeto ahu yaakubaire neeyejumbira omu by’entunguuka
kandi etakikore kigireeteire kufubira enkuraakurana yaabo kandi obwo
nibatuura omu bwire burimu empindahinduka kuruga omu bwana kutaaha omu
magara ga bukuru.[6] Ebyetaago by’abaana bato ni bingi. Ekanisa eine
omurimo muhango gw’okuhwera gavumenti omu kuta amateeka na za puroguraamu
zaayo omu nkora ezikwatiraine n’abaana abari omu mushogoyo. Amakanisa nigo
myanya ahu abaana bato bashemereire kwegyera emicwe mirungi, bakahaburwa
aha ntwaza kandi bakateekwamu omutima gw’okwekunda kandi n’okwegyesebwa aha
nshonga nyingi z’amagara. Kwongyerera ahari ekyo, hariho ekyetengo
kyokwongyera aha bikwatiraine n’enshonga z’abashaija n’abakazi, amagara
g’okuteerana n’okuzaara otaireho kwegyesibwa aha birikukwata aha kakooko
karikureeta siriimu omu mashomero, omu byaro, kwongyera amaani omu
kujanjaba magara g’okuteerana hamwe n’okuzaara, kuhiga eminyeeto kuba
abeebembezi omu nshonga z’okubinga/kukyendeeza obworo, hamwe
n’empindahinduka y’ebitongore by’amagara.

4.2 Oburemeezi obw’abari omu mushogoyo barikushanga omu magara g’okuteerana
n’okuzaara

Kugira emize mibi y’okufa agateerana ahabw’okuburwa obuhabuzi aha
by’okuteerana

Okutwariza hamwe, abazaire abaingi tibarikubaasa kugamba n’abaana baabo
rwatu aha nshonga y’okuteerana. Ekirugiremu, emishogoyo neeyiha obuhabuzi
obukwatiraine n’okuteerana aha banywani nainga omu b’orwingano. Akacweka
kakye k’eminyeeto akarikushoma kakamara siniya niko karikwegyera enshonga
y’okuteerana omu ishomero, kwonka nabwo beegyeho kakye aha kwetegyereza
amagara g’okuteerana kwonka kutari kwega aha micwe n’emitwarize
y’okuteerana.

Obwire obwingi, eminyeeto yahika omu myaka y’omushogoyo, neetandika kutunga
obutumwa bugwire, kandi bukuhabisa kuruga omuri bagyenzi bayo, oburikukwata
aha kuteerana n’okwenda kumanya ekirikubaho bwanyima y’okuteerana. Omu
matawuni, enshemeza hamwe nokworekwa ebishushani byobushegu, ebishushani
ebirikutambura anka za firimu, omumpapura zamakuru byaburikanya kandi
naburihantu hona. Ebyo biretaire eminyeto eri omumushogoyo kutunga
entekateeka kuterana aha bwobutumwa bugwire obubarikutunga. Ekirikurugamu,
nikiretera egyo minyeto yaza omukuterana kwenda kuteeka omunkora obutumwa
obyo. Ahanyima yabyo beshanga batunga enda zibatenzire hamwe nendwara
nyingi.

ENDWARA ZOBUSHAMBANI IZI ABAANA BATO BARIKUTUNGIRA OMUKUTERANA AHA
BWEBIRABO.

Abaana bato/eminyeeto nyingyi neekwatwa oburwaire bw’okuteeranaotwariiremu
n’akakooko ka sirimu ahabw’enshonga y’abashaija/abakazi bakuru kuteerana
n’obwana buto. Kurugiirira ahari ripoota ya Minisiture y’Ebyamagara omu
kucondooza kwayo kw’omwaka gwa 2009, neegira ngu abaana abari kukirayo
obwingyi, nibateterana bakiri aha mwaka y’ahansi munonga. Neegira ngu
ebicweka 17% y’abaana abaine emwaka erikutandikira ahari etano kuhitsya
emyaka ikumi (5-10) bakaba batandiikire kuteerana. Reero, omuhendo agwa
baana abari aha gati yemwaka 11-15 nigweyongyera kuza ahaiguru kuhitsya
ebicweka 19%. Embeera egi neyerarikiriza n’obu harabe hariho amateeka
agarikugira ngu kuteerana n’omwana atakahikize emyaka 18 naaba yaatoroboza
kandi naakwatsibwa omushango gw’amaani okurugirira aha maateeka nebiragiro
bya Uganda. Minisiture y’ebyamagara omugwa 2009 hamwe n’Ekitongore ekine
obuvunanizibwa aha kubara abantu, omu 2011, nibigira ngu abaana 4 abari
kuteerana, omwe aharibo, naahambwa nainga nibamugyema kuteerana
ateekundiire. Neema n’abandi bahandiiki omugwa 2004, (Neema at-el 2004)
nibagira ngu abaishiki abari omu mushogoyo abaine emyaka eri ahagati ya 18-
24, buri mwishiki omwe (1) ahari bana (4) abari kuteerana abeine emwaka 18,
ebicweka 50% naatungiramu enda.

Kugira Enda N’okushwerwa aha Myaka Mito

Uganda niryo eihanga eriine omuhendo gw’ahaiguru gw’abaana abarikutwara
enda bakiri bato omu nsi yoona, eki obumwe n’obumwe nikiretwaho okushwerwa
bakiri bato ekindi kirikurugiiria omu kibi ky’obushambani. Ekanisa
t’erikwikiriza kuteerana kw’omuringo gwona okutari ahagati y’abashweriine.
Entaasya nkye eri aha rurengo rw’amaka neereetera eminyeeto yaagumirwa
embeera y’obworo obwo ebareetera omu kushwerwa bakiri bato. Kwongyera
ahari ekyo, abazaire nabo obworo ku burikubaita, basharamu kusindikirira
obwishiki buto ngu bushwerwe nabwanyima batungyemu enjugano, abandi
bahabisibwa, bashwerwa ba muzeeyi ahabw’okubabeihabaihisa obugaiga.
Ahabw’okugira ngu abaishiki abarikukira obwingi tibaine bwegyese n’obukigu
bw’emirimo erikushashura gye, beeshanga nibaatuura n’abazeehi ahabw’okugira
ngu biine sente z’okubareeberera, abamwe barikubarwa nk’abakunzi baabo,
abandi bafa kutuura nabo omu bushwere butatongoziibwe.

Abaishiki ku barikugira enda, abazaire n’abataahi baabo nibareeba omwana
w’obwishiki nk’omushobya, ekitari ha mwojo we, kandi obwo omwojo niwe
orikureetera omwishiki yaaza omu kikorwa ky’okuteerana nawe. Ekikuru
munonga ekishemereire kumanywa, eminyeeto y’abasigazi abari omu mushogoyo
nibagumizamu batarikumanya ebirikukwata aha magara g’okuteerana n’okuzaara
ebirikubakwataho. Ekiraarugyemu, abasigazi tibarikubaasa kukora gye aha
nshonga ezirikukwata aha kuteerana. Nahabwekyo, nibeeshanga omu mbeera
y’okutweka abaishiki enda bakiri bato.

4.3 Ebirikuruga omuri Baiburi biine akakwate n’amagara g’okuteerana
n’okuzaara

Ebyahandiikirwe

Abareevi 18:22; 20:13; Zaaburi 119:9; Enfumu 12:26; 20:1; Omurangirizi 11:9-
10 Ekyeshongoro kya Sulemaani 2:7; Matayo 25:14-30; 1 Abakorinto 6:9-20;
7:31; 10:31; 13:4

Abarooma 1:26-27; Abeefeeso 6:1-3 na 1 Abateesoronika 4:31

Kurabura eminyeeto: Baiburi neerabura aha mashemererwa g’eminyeeto omu
Muburizi 11:9-10. Eminyeeto bashemereire kweteekateekyera embeera ya bukuru
ahabw’okuba ey’obuto neebagyendaho buri kaanya. “Abaana bato,
mushemerererwe omu buto bwanyu, mukore kyona ebi murikubaasa hamwe
n’okukuratira emitima yaanyu eki erikwenda. Kwonka, mwijukye ngu Ruhanga
naija kubasharira emishango ahari buri kyona eki muraakore.” Eki
nikimanyisa ngu eminyeeto egyo neija kwefuuza ahabw’ebikorwa byona ebibi
ebi eraabe ekozire. Eminyeeto eshemereire kuronda abanywani b’arikugihabura
bakagiha obwengye.

Banywani b’eminyeeto baine kihango eki barikukora aha minyeeto egyo
ahabwokuba nibahurizana munonga kukira oku barikuhurizana n’abeegyesa hamwe
n’abazaire baabo. Nahabwekyo, ekikuru munonga kiri ngu eminyeeto neehaburwa
kugira abanywani b’emicwe mirungi. Baiburi neeyegyesa, omu kitabo ky’Enfumu
12:26 ngu ‘Ohikiriire ashemereire kutoorana munywani we n’obwegyendesereza
ahabwokuba emihanda ya sitaani neebahabisa.’

Yehare kuteerana n’obwishiki buto ahabw’okububaihabaiha otwariiremu
n’ekyomushaija kuteerana n’ondiijo

Baiburi neegyegyesa ngu omubiri n’obutuuro wa mutima orikwera, nahabwekyo,
omubiri gwawe n’ogwokuhimbisa Ruhanga. Baiburi neeyongyera kurabura abo
abarikuteeranira omu kibi omu Bakorinto 1, 6:9 “Timurikumanya ku
abatahikiriire bataritaaha mu bukama bwa Ruhanga? Murekye kwebaiha, abakora
ebitakwatiraine n’obushambani; abarikuramya emandwa, abashambani
n’ebitingwa.”

Eminyeeto eri omu mushogoyo eshemereire kumanya engabirano zaayo kandi
ekazikozesa: eminyeeto eine kumanya engabirano zaayo kandi ezeesimiremu
ahabwokuba nizishemeza kandi ni nungi omu maisho ga Ruhanga. Omuri Matayo
25:14-30 Yesu naashoboorora omu nfumu y’engabirano n’oku omuntu yaakubaasa
kukozesa engabirano ye.

Kyerererwa kuteerana: eminyeeto eshemereire kwegyesibya kugira ngu ‘ngaaha’
aha nshonga y’okuteerana etakahikire mu bushwere, nk’oku Baiburi erikugamba
aha baana b’abaishik omu Kyeshongoro kya Sulemaani 2:7: Bahara ba
Yerusalemu ’mwe, nimurahire esirabo n’ebuguma z’empara, ku mutarikwija
kusisiimura nkunzi yangye; n’obu kwakuba kumwimusya atakeeyendeire.”

OMUTWE 5:

OBUGABE N’AMAGARA G’OKUTEERANA N’OKUZAARA

5.1 Amagara g’okuteerana n’okuzaara hamwe n’obugabe nikimanyisa ki?

Ni kikuru ngu abantu beihanga ryona bamanye kandi bashemerererwe omu bugabe
bw’amagara g’okuteerana n’okuzaara. Uganda ekata omukono aha ndagaano
ezirikugyenderera aha biragiro n’okugyendera ahari Konsitityoshoni ahu
obugabe bw’abantu boona burikumanywa. Obugabe bw’enyini oburikukwata ha
magara g’okuteerana n’okuzaara, kurugirira aha kitongore ICDP
nibushoboororwaho ahaifo:

Obugabe hamwe N’amagara G’okuteerana N’okuzaara

Obugabe hamwe n’amagara g’okuteerena n’okuzaara, okurugirira ahari ICPD,
nibwo bugabe bw’abantu obwikiriziibwe omu biragiro by’eihanga
n’omubihandiiko by’obugabe bw’abantu aha eidaara ry’ensi yona nka
okurangirira kw’obugabe bw’abantu bona (Universal Declaration of Human
Rights) nkoku bihandiikirwe ahaifo:

 • Obwegyese, obukugu, obuhwezi n’obuhereza, hamwe n’okumanya
 ebirikwetaagisa kusharaho aha by’okuteerana birikukwatagana
 n’emitwarize yaabo;
 • Ekitiinisa ky’omubiri hamwe n’okweshariraho kuza omu kuteerana;
 • Kutunga obuheereza bw’emiringo mingi bw’amagara g’okuteerana
 n’okuzaara;
 • Kweshariraho n’obujunaanizibwa omuhendo, omwanya n’obwire
 bw’okutungiramu abaana hamwe n’okumanya oku oraabikore.
 • Kutunga omutindo gw’ahaigiru gw’amagara g’okuteerana n’okuzaara;
 • Kusharaho okurikukwata aha kuzaara hatariho kushoroora, kagyema nainga
 katabanguko.

5.2 Okwega kuhikire aha bugabe bw’okuteerana n’amagara g’okuzaara kurimu
ki?

Ebiri ahaifo n’obutumwa bukuru obushemereire kuba niburuga omu beebembezi
b’ediini hamwe n’abarikukozesa ekitabo eki ebirikukwata aha kwega aha
bugabe bw’eby’okuteerana n’amagara g’okuzaara:

 a) Obuhangwa bw’omuntu n’ekiconco kikuru kuruga ahari Ruhanga
 ekirikutandikira obu omuntu yaazaarwa kuhika aha kufa. Obuhangwa
 bw’omuntu burimu endeebeka, emiteekateekyere, entwaza, endamya,
 obuntu, n’ebindi bintu ebirikureka twaba nk’oku turi. Tihariho muntu
 weena oine kuba naashoshorwa ahabw’obuhangwa bwe, oburugo, ediini nari
 embeera y’amagara ge.
 b) Abantu boona, abakazi n’abashaija, nibashushanisa obugabe
 bw’okuteerana hamwe n’okuhikwaho, kutunga obuheereza n’okumanya
 ebirikukwata aha magara gaabo g’okuzaara. Nahabwekyo, tihariho omuntu
 weena ashemereire kwemereza, kuzibira, kuteganisa, hamwe n’okwima
 mugyenzi waawe obugabe obwagambwa ahaiguru.
 c) Buri muntu arikuha obuhereza aine ekigyendererwa ky’okuha obuhereza
 aha by’amagara, ashemereire kubuheera omu muringo gutari kushoshora
 nainga kuhenda obugabe obw’agambwa ahaiguru.
 d) Buri mushaija nari omukazi aine obugabe bw’okurinda kusharamu aha
 nshonga z’okuteerana n’amagara g’okuzaara hamwe n’okumanya omuhendo
 gw’abaana abashemereire kuzaarwa hatariho kutiina kwona.
 e) Abaana baine obugabe bw’okuhikwaho obutumwa oburikukwata aha kuteerana
 n’amagara g’okuzaara kandi abazaire baabo bashemereire kutaho oburyo
 bwona obu baraakozese kugamba nabo.
 f) Omuka, omushaija n’omukazi bombi baine eiraka eririkwingana aha
 kusharamu omuhendo gw’abaana hamwe n’obureeberezi obubashemereire.
 g) Ku hakubaho obutahikiiriza bugabe bw’okuteerana n’okuzaara, omushaija
 n’omukazi bombi baine kuhurirwa ab’ebiragiro.
 h) Buri muntu weena aine obugabe bw’okwenyigira nainga kwanga kwenyigira
 omu ntwaza z’entuura y’abantu hatariho bugambe bw’okwanga ebimwe aha
 ntuura y’abantu ebi barikuteekateeka ngu nibibaasa kubakora kubi aha
 magara g’okuzaara.
 i) Omubonano, okwejumbira, obwegyese hamwe n’okumanya ti buyambi nainga
 buhereza bwonka. Okuhikibwaho ebi n’obugabe bw’omuntu omu
 by’okuteerana n’okuzaara.

5.3 Endagiiriro omu Baiburi ezirikukwata aha bugabe bw’okuteerana
n’okuzaara

Ebyahandiikirwe

Okutandika 1:26-27; 5:2

Ebyakozirwe Entumwa 10:28

Malaki 2:16

1 Abakorinto 7:1-40

1 Abatesoronika 4:3-7

Boona bakahangwa omu kyeshusha kya Ruhanga. Abashaija, abakazi n’abaana
boona bakahangwa omu kishushani kya Ruhanga, n’obugabe bw’amagara
burikwingana, n’okuronda amashemererwa (Okutandika 5:2). Nahabwekyo,
tihariho n’omwe owaakubaasa kugira obugabe bwingi kukiza ondiijo nainga
kukozesa obushoborozi bwe kwima nari shi kumaraho obugabe bw’ondiijo. Yesu
akareetaho okwingana kwa boona omu maisho ga Ruhanga. Tihariho muntu weena
okyenirwe nainga orikukundwa munonga (Ebyakozirwe entumwa, 10:28).

Kuteerana omu bufumbo: okuteerana n’okwabo bonka abari omu bushwere kandi
kuteerana aheeru y’obushwere n’okushambana, ekintu ekirikuhenda ebiragiro
bya Ruhanga. Kwonka ahabw’okugira ngu hariho obushambani bwingi, buri
mukazi ashemereire kugira omushaija we, kandi omushaija n’omukazi bombi
bashemereire okuhikiiriza emirimo yaabo hatariho kuhakanisagana. Kwihaho
baikirizana kukikora ahabw’okwenda kumara obwire barikushaba (Abakorinto 1,
7:3-5).

Obugabe bw’okushwera/kushwerwa nari okutashwera/obutashwerwa. Kimwe aha
bugabe bw’omuringo nk’ogu n’okushwera/kushwerwa nainga
okutashwera/okutashwerwa. Reka omutima gwawe gutasya n’ekyetengo
ky’okushwera, shwera ahabwokuba hariho obukozi bw’ebibi bwingi. Kwonka,
omuntu ku yaakwehayo kuhereza Ruhanga, naabaasa kugumira aho
atashwire/atashwirwe.

Amaka okushenyuka: ahabw’abashwereine, Paul omuhikiriire naahandiika ngu
omukyara tarikwikirizibwa kusigaho iba, kandi n’omwami tarikwikirizibwa
kubinga omukazi we (1 Abakorinto, 7:10-11). Haaba hariho omuntu
oshwire/oshwerwe omuntu Atari mwikiriza haza akatunga ekyetengo ky’okuruga
omu bushwere, naaba naikirizibwa (Abakorinto 1, 7:12-15). Kwonka,
arikukimanya ngu Ruhanga naayanga kushenya amaka (Malaki 2:16).

Rukundo hamwe n’obuhurizi omu bushwere: Ekikuru munonga omu kukuuma obugabe
bw’okuteerana omu bushwere n’obwabaami kumanya oku bashemereire kutuura
n’abakyara baabo omu mitwarize mirungi n’okubaha ekitiinisa kutari kuba
n’ebyetengo ebyakubaasa kureetaho obushambani. (Abatesoronika 1, 4:4-7).
Ruhanga naatweta omu buhikiriire butari bukozi bw’ebibi hamwe n’okuha
abandi ekitiinisa.

OMUTWE GWA 6: AKAKOOKO KA SIRIIMI HAMWE N’EZINDI NDWARA EZIRIKURABIRA OMU
KUTEERANA

6.1 Enturukiiriro

Akakooko ka siriimu omu bantu nikareetera abaserukare b’omubiri kuhwa
amaani na bwanyima kireetera omubiri gwatahirirwa oburwaire bwa buri kika,
ekirikurugamu okufa. Oburwaire obwo nibweyoreka nka: omushwija gwa buri
bwire, omubiri guteerwa ebihere, amaisho gakyendeera aha kuhweza, eishokye
rihanyuka kandi rihindura n’erangi, okunyangarara, kuhika aha bicweka 10%,
okwirukana okutarikukira kumara emyezi eri ahaiguru y’eshatu. Kandi obwire
obwingi, orukororo rwa kafuba (TB) narwo nirwiziramu. Endwara ya siriimu
ekamanywa kurungi omu Uganda omu mwaka gwa 1982 omuri Rakai, etyo yaaguma
neeyetooroora n’omuri disiturikiti ezeetooroire Rakai na bwanyima,
yaamarayo Uganda yoona. Omu kubanza, endwara ya siriimu ekaba neeyetwa
siriimu kurugirira aha kunyangarara oku yaareeteire abantu abu yaabandize
kukwata. Abantu abarikuhika omu mitwaro 80 bakaitwa siriimu, ku gwagiire
kuhika omu gwa 2000. Obwahati, omuhendo gw’abantu abarikukwatwa akakooko ka
siriimu nigukyeyongyera munonga. Omu mwaka 2009 gwonka, gukahisya emitwaro
24 z’abantu abaakwasirwe akakooko ka siriimu. Obwahati, enamba y’abaana
enfuuzi neeteeberezebwa kuba eri 1,100,000 abu abazaire baabo baisirwe
siriimu (Gavumenti ya Uganda, 2009). Okucondooza okuhwire nikworeka ku
omuhendo gw’abantu abarikukwatwa siriimu gukiriyo nigweyongyera kandi
ekirikutiinisa munonga n’abantu abari omu bushwere hamwe n’abandi bantu
abakuru.

Ekirikuretera omuhendo gw’abarwaire siriimu kweyongyera ni:

 1. Kumanyiira n’okutuura n’akakooka ka siriimu ekirikureetaho abantu
 baamanya ngu kutunga akakooko ka siriimu ti mize mibi;
 2. Abana bato munonga abari ahagati y’emyaka 15-30 baine omururu n’amaani
 g’okuteerana kandi tibarikwekuuma (kandi eki nikireetwaho obutumwa
 oburikuhagira enkozesa y’akapiira obugizire eiraka kukiza obutumwa
 oburikugamba aha kwekuuma).
 3. Abantu abari omubushwere kwenyigira omu bushambani: Ebizibu byona
 nibijumirirwa ahabantu abeyongiire kugira omururu gwokuterana aha
 by’omukoperezo ogubeihire omutawuni ezeeyongyeire obwingi hamwe
 nokushemezibwa oburango omuri zasinema, omubibanda bya firimu, hamwe
 n’abantu kwesiga emibazi ngu ebijuma ebiriho nibibasa kubisaho omuntu
 obwiire buraingwa. Ebizibu ebindi ni: abaishiki bato kuteerana
 n’abamuzeeyi.

Emihanda Akakooko ka Siriimu n’ezindi Ndwara zirikurabamu kujanjaara

Okukira obwingi, hariho emihanda 4 siriimu omu erikurabira;

 i. Kuteerana hatariho muntu akoziise akapiira
 ii. Eshagama y’omuntu orwire siriimu yaajwangana n’ey’omuntu otarwire
 siriimu nawe neemukwata;
 iii. Omwana kugiiha ahari nyina;
 iv. Kukozes emisyo, empitirizo n’ebindi bikwato ebyakozesebwa omuntu
 orwire siriimu omu kaanya kakye bakabikozesa n’aha ndiijo.

Kwetegyereza gye oburemeezi obu siriimu ereesire

Ekikuru munonga, n’okumanya ngu omuntu ku arikutunga akakooko ka siriimu
abonabona kumara obwire buraingwa obwo otaireho n’okurwaraguzibwa
ekirikureetera abaserukare abarikukuuma omubiri gwe gaagyenda nibahwa
amaani mpora-mpora, kimureetera n’okufa ahabw’okuba tihariho mubazi gwa
siriimu. Ebyo byona ku birikubaho, amaka googwo muntu orwaire siriimu
nigaraba omu buzibu bwingi nka: okushohoza munonga, okwerarikirira munonga,
obutaijura omu bantu, otaireho n’okushororwa obwo baaba nibamureeberera.
Omurwaire wa siriimu naarekwa aho ataine n’eki arikubaasa kwekorera nari
shi kuhereza. Nahabwekyo, naaremwa kugira kyona eki yaakora kwongyera aha
ntunguuka ye ey’amaka ge, ey’ekyanga kye hamwe neihanga rye okutwarira
hamwe.

Obwire

Emyaka 0

Emyaka 1-5

Emyaka 5-7

Omwaka 6 na 7th

Siriimu aha murimo

Omukozi naakwatwa

 Amagara mabi gatandika

Omukozi areka omurimo, afa

 Eki siriimu ekozire omu bitongore

Tihariho buzibu bwihaho obwerarikirira aha murimo

Kushashurira obujunjabi otaireho na insuwa hamwe n’obwire

[pic]kushashura kwemereza omukozi, kushahura ez’orufu, hamwe n’abakozi
abandi kuhwa amaani

 Kushohoreza okuhandiika omukozi, kutendeka abakozi abasya, kufeerwa obukugu
 n’amagyezi n’okukoragye

6.2 Obutumwa bukuru burikukwata aha kakooko ka siriimu
i) kuha bashwereine amaani n’obwesigye bw’okukyebeza eshagama babaase
kumanya embeera y’amagara gaabo.

ii) Omwe aharibo yaashanga ataine kakooko ka siriimu naabaasa kutuura
ayerinzire arekyere aho kuteerana nainga abe omwesigwa aha mukundwa we.

iii) Omukazi yaaba arwaire siriimu kandi aine enda, ashemereire kuza omu
irwariro atungye emibazi n’obuhwezi obundi kuzibira akakooka ka siriimu
obutakwata omwana we okiri omunda.

iv) Haaba hariho abakundaine abarwaire siriimu, haza bashwereine,
bashemereire kukozesa akapiira kwenda kwerinda obutagaruka kuturizana
oburwaire, kandi bahamire aha mibazi ei baabahaire.

v) Omuntu yaaba arwaire siriimu ashemereire kurya kurungi ebintu
nk’ebijuma, emboga, ebyokurya ebirimu ekiriisa nka puroteyini, sitaaki,
ebirikureeta amagara, kumurinda gye kandi aine kuringaaniza omu byokurya
obwire bwona. Ekyo nikiija kwongyera obujanjabi amaani reero abaase
kuhangaara obwire buraingwa. Ekyo kandi ni kiija kumuha amaani abaase
kukora emirimo y’okwebeisaho, okwetunguura, okutunguura amaka ge, ekyanga
kye hamwe neihanga rye.

vi) Abantu boona bashemereire kwehara okuteerana kwa buriijo, kukozesa kubi
amaarwa nari shi ebibazibazi ahabw’okugira ngu byo nibireetera omubiri
gw’omuntu gwarahukirwa kukwatwa siriimu.

vii) Hereza obuhwezi hamwe n’emibazi abaine akakooko ka siriimu. Yamba
amaka g’abaafeerwa omukundwa waabo kandi teekaho obukuumi burikumara aha
bintu ebi omugyenzi yaasiga ahabw’abantu be abu yaasiga enyima.

viii) Omwe aha bashwereine yaayekyebeza akashanga aine siriimu ashemereire
kumanyisa mugyenzi we embeera ye. Ekyo nikibayamba kurwanisa endwara hamwe
n’okuhereza omurwaire obuhwezi bwona obu arikwenda.

6.3 OBUJURIZI OMURI BAIBURI OBUKUGAMBA AHA KAKOOKO KA SIRIIMU N’EZINDI
EZIRIKURABIRA OMU KUTEERANA

Ebyahandiikirwe:

Abareevi 26:16 1 Abatesoronika 4:3-7

Ebiragiro 5:18; 28:22 1 Abakorinso 7:2

2 Samwiri 11:27 Abarooma 14:1

Luka 4:40 Abagaratia 6:8

Ebyakozirwe Entumwa 10:28

Akakooko ka siriimu obwire obwingi nikareetwa ekibi ky’okuteerana:
nitutuura omu nsi eijwiremu obukozi bw’ebibi bwingi nk’oku Paul
omuhikiriire arikugira omu Bakirinto 1, 7:2. Omunsi egi, ni kikuru ngu buri
mushaija n’omukazi we baine kuguma hamwe omu bushwere buri omwe ahamiire
ahari mugyenzi we. “Ahabw’okugira ngu omunsi omu harimu obukozi bw’ebibi
bwingi, buri mushaija aine kuhamira aha mukazi we, kandi na buri mukazi
akahamira aha mushaija we.”

38 | Human sexuality and Gender Issues Handbook
Baiburi neerabura aha bukozi bw’ebibi omu kuteerana hamwe n’ekifubiro kyabo
boona abari omu bushambani omu Bagaratiya 6:8. “Ku murasige omu musiri
gw’amairu g’ensi, nimwija kusharuuramu rufu.” Ruhanga naarabura aha ndwara
ezitarikukira eziriija omu nsi ahabw’obushambani omu Bareevi 26:16,
“Ninyija kubasindikira endwara zitarikukira n’emishwija eribahumya amaisho
kandi ekashiisha emibiri yaanyu. Baiburi neeshobooorora gye ngu obushambani
tiburikushemeza Ruhanga omuri Samwiri 11:27.

:Mutarishoroora abantu abaine akakooko ka siriimu: Baiburi nabwo neegira
ngu tihariho oshemereire kushoroora abantu abarwaire. Omu bwire bwa Yesu,
abantu abaabaire baba baine endwara nk’ebibembe, hamwe n’ezindi ndwara
bakaba babashoroora, kandi we Yesu akabooreka rukundo n’embabazi kandi
yaabakiza (Luka 4:40) Titushemereire kushoroora abantu abaine akakooko ka
siriimu nainga abaarwaire siriimu n’ezindi ndwara z’okuteerana. Ebyakozirwe
entumwa 10:28 abahandiiki nibagira ngu “…tinshemereire kweta muntu weena
otahikiriire nainga ngu t’ashemeire.” Baiburi neegira ngu abantu boona
bakashiisha kandi nibakora ebi Ruhanga atarikwenda, kandi ngu okujunwa
n’ahabw’embabazi za Ruhanga, tihabw’ebiturikukora.” Ni kikuru kugira ngu
abantu abaine akakooko ka siriimu batakaacwerwa orubanja. Abarooma 14:1
neegira ngu, “Mwikirize abo abaine okwikiriza kukye, mutarikubacwera
rubanja.”

Muhwerane kureeba ngu timwakwatwa kakooko ka siriimu n’endwara ezindi
z’okuteerana. Oburemeezi bw’akakooko ka siriimu n’obwa buri munya Uganda
weena, tibwabo bonka abarwaire siriimu. Turi amahe omu nkambi ya Yesu.
Twine kwezirika tukeetangira ekibi. (Abeebeso 5:6). Baiburi neetwegyesa
kugumisiririza buri omwe omu Bakorosiya 3:13 n’omu Bagaratiya 6:2 “Hwera
oyekorere omugugu gw’amugyenzi waawe, omu muringo ogwo, noija kuba
noohikiriza ekiragiro kya Kristo.

39 | Human sexuality and Gender Issues Handbook
 EKICWEKA KYA 7: ENKURA Y’ABANTU HAMWE N’ENTUNGUUKA

7.1 Enturukiriro

 Enkura Y’abantu (Gyenda) nikimanyisa enkorengana
 eri ahagati y’abashaija n’abakazi nk’oku
 erikumanywa omu bantu. Enkura y’abantu
 neeyorekyerera oku turikuteekateeka aha maka gaitu,
 ebyanga ebiturimu hamwe neihanga ryaitu.
 Okwingingana omu bashaija n’abakazi nikmanyisa ngu
 abakazi n’abashaija boona baheebwe ekitiinisa kandi
 batwarwe nk’abarikwingana reero boona baheebwe
 omugisha gurikwingana omu by’entunguuka.
 Omwinganoingano omu bashaija n’abakazi, ekyokubanza
 kya byona, n’obugabe bwa buri omwe. Abakazi
 bashemereire kuheebwa ekitiinisa, kandi bakarema
 kutuura omu kutiina abashaija obwire bwona.

Kwongyera amaani n’obushoborozi abakazi n’ekintu kikuru munonga omu kubinga
obworo hamwe n’omu ntunguuka. Kishemerire kwetegyerezibwa ngu ebikwatiraine
n’enkura y’abantu tibirikukwata ha bugabe n’abakazi bwonka. Oru n’orweto
rw’okumanya ngu, n’obu haraabe hariho okuha omugisha buri omwe omu
ntunguuka, abakazi bagumire enyima (ahabw’enshonga nyingi) omu kutunga
hamwe n’omukweyanja omu migisha y’okukora waagyeragyeranisa n’ abashaija

 Abakazi ni kimwe kya kabiri ky’abantu boona abari omu nsi kandi nibakora
 emirimo erikwingana bibiri bya kashatu (66%) by’obwire oburikukorerwamu
 kandi batungye obucweka 10% aha ntasya y’ensi yoona hamwe n’akacweka 1%
 k’esente z’okukozesa. (World Vision, 2011)8

8http://wvasiapacific.org/gender/gender-and-development.html

40 | Human sexuality and Gender Issues Handbook
 7.2 Ebyenkura y’abantu n’entunguuka omu Uganda

Enkora y’amateeka

Uganda ekata omukono aha mateeka goona ag’okwihaho okushoshora abakazi
(CEDAW) agaakozirwe omugwa 1979, omuri Beijing hamwe n’ebindi bihandiiko
by’aharurengo rw’ensi. Omugwa 1997 ekiragiro ekirikukwata aha nkura
y’abantu omu Uganda kikakorwa ahabw’okwenda kuteereeza enshonga z’enkura
y’abantu omu ntunguuka. Kwenda ngu enshonga z’enkura y’abantu zateebwa omu
nteekateeka y’entunguuka y’eihanga, enkora ya Uganda erikwetwa Uganda’s
Poverty Eradication Action Plan (PEAP) n’eyagisikiire National Development
Plan (NDP) ekashoboorora kandi yaata ebyokoreka ngu enshonga z’enkura
y’abantu zaateebwa omu nkora. Kuruga obwo, ebintu ebirikworeka ngu enshonga
z’enkura y’abantu zaateebwa omu nkora biakateebwa omu puroguraamu ezindi
nka Peace, Recovery and Development (PRDP).

 Ebyenkura y’abantu n’entunguuka hamwe n’emirabanamu omu Uganda

 a) Obutaringaaniza omu kutunga obuheereza: Kuruga aha kuheza eidaara rya
 purayimare, kuhika aha kuhayahayanira omugisha g’okwega hamwe
 n’okuhika aha kutunga ebintu n’obuhwezi bw’esente, hagumireho
 obutaringaaniza bwingi ahagati y’omukazi n’omushaija. Ahabw’enshonga
 zirikuruga omu entuura y’abantu, omwishiki, obwire obwingi, nayimwa
 obugabe n’omugisha gw’okutunga ebintu ebikuru by’okumubaisaho
 nk’eitaka nainga kukozesa esente zeeka.
b) Kubonabonesa abakazi otairemu n’okubakozesa kuteerana nabo batekundiire:

Kurugiirira ahari Uganda’s Demographic Health Survey 2006, ebicweka 60%
by’abakazi omu Uganda nibabonaabona. Omu Uganda y’amatemba, n’obu endwano
eziriyo zitaine kakwate n’ kubonababonesa abakazi omu maka, (nikubarirwa
aha bucweka 54% omu matemba), kuburwa obukuumi nikireetaho embeera
y’okubonabona kw’abakazi. Eby’entuura y’abantu ebimwe birekire embeera
y’okubonabonesa abakazi yaaguma omu maka kandi obwire obwingi nibiguma biri
ebihama by’omuka ahabw’okutiina kushwara n’okushekyererwa.

Enshonga nkuru ezirikukire kureetaho okubonabonesa abakazi nari abashaija
omu maka ziine emizi omu nyikiriza y’ekyanga kyona ngu omushaija aine kuba
aine ‘obugabe bw’okusinga’ omukazi.

 c) Okushara ebicweka by’omubiri: Abantu b’ebicweka ebimwe omu Uganda
 biine emize emwe neemwe omu ntuura y’abantu ekirimu kandi neekikuzibwa
 munonga n’obu eraabe neeretaho obuzibu omu magara g’abantu obwo
 oteebirwe obw’akakooko ka siriimu. Eki kireesireho okuteganisa amagara
 g’abantu. Abamwe nibaihamu amaino, (aboojo n’abaishiki) aha myaka
 mito, abandi nibafumura amabeere abaana baaba bakiri abeereere.
 Enganda ezimwe nizishara ebicweka by’ekihama aha baishiki. Obwire
 obwingi, ebikorwa nk’ebi bireesireho oburemeezi aha magara g’abakazi,
 obumwe nibwiziraho nainga obundi bwija bwanyima burimu okujwa
 eshagama, kutaahirirwa obukooko burikurwaza, kuburwa ebisha
 by’okuzaara hamwe n’obugumba obwo oteebirwe n’ebiteekateeko bibi.

 d) Kwongyerwa amaani omu ntaasya n’enshohoza: N’obu abakazi baraabe
 nibataho ebicweka 80% aha kukorera amaka, obwire obwingi, omushaija
 niwe arikusharaho oku entaasya y’eka eraakozesebwe ataikiriziine na
 mukazi. Eki nikireetera abakazi abaingi baaguma nibaheebwa baiba
 reero obwire bwingi batarikubaasa kweshariraho nainga kugira ebintu
 by’okubaisaho eeka. Hariho n’abashaija abamwe abatarikubaasa kwikiriza
 bakazi kuza kukora nainga kweyongyerayo omu kwega. Ni kihango
 ekirikwetaagisa kukorwa aha nshonga z’okwongyera abakazi amaani aha
 rurengo rw’eka, haaba hariho okutensa n’abashaija n’okubashoboororera.

 e) Kwejumbira omu by’obutegyeki: Eiteeka eririkukwata aha nkura y’abantu
 hamwe n’enteekateeka yaakyo byongyeire amaani omu kuteekateekyera
 eby’enkura y’abantu obwo harikubaho okutendeka abo abarikuteekateeka
 n’okuta omu nkora eiteeka eri, otaireho n’okushwijuma embariirira
 y’enshonga z’enkura y’abantu aha rurengo rwa gavumenti z’ebicweka. Omu
 Uganda y’erigyenda, harimu abarikujwekyera abakazi ahari buri idaara
 ry’obutegyeki – kuruga ahari Kansara Wabakazi kuhika aha bajwekyerwa
 omu Ishengero. (Sipiika wa Paramenti ya 9). Kwonka, hakiriho
 oburemeezi bwokukora okufayo omu by’obutegyeki kuha obuhagizi
 n’amaani g’omukazi w’aha rurengo rw’eka hamwe n’okwihayo omwana
 w’omwishiki.

42 | Human sexuality and Gender Issues Handbook

 f) Abashaija kwejumbiramu hamwe n’okuhagira. Omuringo gumwe gw’okuhagira
abakazi aha rurengo rw’eka, n’okuhagira abashaija. Omu ruteerane orwa
Beijing eya 1995 eyabaire neegamba aha bakyara n’entunguuka, abakazi
bakeeta abashaija ngu beejumbire omu mwinganoingano. Omu Uganda, abashaija
okutaaha omu nshonga z’amagara g’okuzaara kukiri kukye munonga
ahabw’enshonga z’obuhangwa n’entuura y’abantu. Kwonka, nk’oku abakyara
beejumbiire omu by’obwebembezi omu byaro, omu paramenti hamwe n’omu
kaabineeti, ebintu biriyo nibihinduka. Emyaka nkaikumi ehwire, abaishiki
batwire nibasinga omu by’obwegyese kandi eki kireeteire abaishiki baingi
baaza omu mashomero. Kwonka, enshonga nk’okushendekyereza mugyenzi waawe
ahairwariro hamwe n’okuha obugabe abakyara kukozesa obugaiga bw’eka bikiri
oburemeezi.

Uganda ekataho omukono aha biragiro biingi ebirikwihaho emiringo yoona
y’okushoroora abakazi (CEDAW) n’ekigyendererwa: kuta omu nkora eiteeka
ry’omwinganoingano gw’abakazi n’abashaija omu biragiro, harugyemu ebyo
ebirikushoroora abakazi, hazemu ebirikwikiriza oburingaaniza omu bakazi
n’abashaija; hazeho amahorezo hamwe n’ebindi bitongore ebirikurinda abakazi
obutashoroorwa. Kandi mureebe ngu okushoroora kw’omuringo gwona kwarugaho
omu bantu, n’omu ebitongore.

 7.3 Omwinganoingano gw’abashaija n’abakazi hamwe n’aBaiburi

Ebyahandiikirwe:

Okutandika 1:26; Okutandika 2:24; Okutandika 3:16 Abeefeeso 5:21-33

Okuruga21:22 1 Petero 3:1-7

Ebiragiro 32:36 Zaaburi 127:2-4

Malaki 2:10-16 Abarooma 12:19; 14:1

Matayo 19:1-11; Matayo 5:39 Enfumu 18:22

Mariko 15:38 Luka 24:10

1 Abakorinto 7:15; 7:39; 7:4–5

Omugasho gw’eka: Ruhanga akareeba ngu ti kihikire omushaija kutuura wenka.
Akahanga omuhwezi kuba nawe omu musiri gwa Eden “Bakaba bajwaire busha
kandi batarikwitwa nshoni” (Okutandika 2:25) Ekibi ku kyahikire omu ka
egyo, yaashenyaguruka. Adam na Eve bakabingwa omuri Eden, Cain akaita Abel
n’okucwerwa orubanja kwatandika. N’eriizooba, ni kikuru ngu eeka
teshemereire kwikiriza ekibi kugitaahamu kikagishenyera obushwere. Eeka
n’ekitongore ekitiirweho Ruhanga hamwe n’endagaano ezirikukorwa,
abarikuzikora bashemereire kuzitamu ekitiinisa. Kukuuma ebikuru n’oburungi
bw’eka nigwo musingye gw’enkura y’abantu hamwe nentunguuka.

Omushaija ashemereire kukunda omukazi we, n’omukazi ashemereire kworobera
iba:

Enshonga nkuru erikubaasa kwihaho okunyangaraza abakazi ni rukundo
n’okworoba omu maka. Omu ka, omukazi n’omushaija nibaba bamwe. Tihariho
oine obushoborozi nainga orusa rw’okwima nainga kunyangaraza mutaahi we.
Bombi bashemereire kurindana. Paulo omuhikiriire omu Bakorinto 1, 7:4
naagira ngu “ Omukazi tiwe mukama w’omubiri gwe, baitu omushaja we niwe
mukama waagwo. Omuri ekyo, omushaija nawe tari mukama w’omubiri gwaine,
baitu omukazi we niwe mukama w’omubiri gwe.” Omu muringo nigwo gumwe,
omushaija yaaba naaza omu bushwere n’omukazi we, nikwo kishemereire
kuguma.1 Abakorinto 7:24 “Buri omwe omuri imwe ashemereire kuguma omu
nkwatanisa na Ruhanga omu muringo gumwe nk’obu waayetwa.”

Abashaija nibateererwa omuranga kuhereza abakazi baabo ekitiinisa
n’okubatwariza gye: Baiburi neegira ngu abakazi biine emitima eyorobi
(Petero 1, 3:7). Nahabwekyo, nibeetenga kukwatwa n’obwegyendesereza Kandi
omu kitiinisa kyabo. “Omu muringo nigwo gumwe, imwe bashaija mwe
mushemereire kutuura n’abakazi baanyu kurungi murikwetegyereza gye, ngu
emitima yaabo eyorobi munonga, kukira eyaanyu. Mubahereze ekitiinisa kandi
mubatwarize gye.”

Abakazi baine obugabe bw’okushaba hataine orikubakwata aha mukono:
Abashaija n’abakazi boona nibaingana omu bukama bwa Ruhanga. Ekyo
kikahamibwa okutaaguka kw’orutimbe rw’eiramizo obu Yesu yaafeera aha
musharaba (Matayo 27:51).

Okusaasirana ni kikuru omu kumaraho endwano, entongani n’obuteetegyerezana:
Omuntu yaakushobeza, nooteekwa kumusaassira emirundi engahi? Yesu
akagarukamu ati? Emirundi 77. Matayo 18:21 omu kicweka ekirikwetwa Sermon
of the Mountain, naayegyesa ngu omuntu yaakuteera oruhi aha itama rya
bumosho, ohindure erya buryo naryo ariteere. (Matayo 8:29-31) Korera abandi
ebirungi nk’oku orikwenda nabo babikukorere.

EKICWEKA KYA 8: OMURIMO GW’ABEEBEMBEZI B’EDIINI OMU MUHENDO GW’ABANTU
NENTUGUUKA

 1. Omurimo gw’abeebembezi b’ediini ni guuha?

 Oruteerane rw’omubaro gw’abantu orurikwetwa ICPD orwabaireho omugwa 1994
 rukashaba amahanga goona (obariiremu Uganda) kureeba ngu ebitongore
 ebitari bya gavumenti, eby’obuhangwa n’entuura y’abantu kureeba ngu
 abantu baingi baayejumbira omu by’omuhendo gw’abantu n’entunguuka.
 Gavumenti ya Uganda (GoU) neemanya omurimo muhango ogu ebitongore bitari
 bya gaavumenti, omurimo gw’abeebeembezi b’amadiini omukwenyigira omu
 nteekateeka z’omuhendo gw’abantu n’entunguuka otaireho okutunguura
 entuura nungi barikukozesa ebintu ebyakubaasa kubahwera nk’ediini omu
 kumanyisa abantu aha bintu ebitari bimwe na bimwe by’entunguuka otaireho
 entunguura yeby’amagara barikukozesa ebiriho nk’ediini hamwe n’entuura
 y’abantu. Ekyo, Gavument ya Uganda aikiriize . n’eky’amazima, gavumenti
 ya Uganda aikiriize abantu boona namunonga ebitongore ebyo
 ebirikuhandiika ebitari bya gaavumenti. Abeebembezi b’abarokore hamwe
 n’abandi baikiriza nibashaba ngu:

a) Mwikirize omugisha gwabo bonka ogubaine nk’abeebembezi abarikuheebwa
 ekitiinisa omu byanga byabo kuba nibo babaaza kuteera omuranga gw’okuta
 enshonga z’abantu n’entunguuka omu nyegyesa ya Baiburi kwenda kuhindura
 enteekateeka n’emicwe y’abantu kwenda kutunguura abantu. Ekitabo eki
 kitiirweho ahabw’enshonga egi.

b) Kukozesa banywani baabo abu baine abarikubaasa kukorera busha hamwe
 n’ebigombe b’ebyanga ebiine obushoborozi bw’okwongyeramu kandi
 bukabaisaho empindahinduka omu micwe, nteekateeka, hamwe n’emitwarize
 erikubaasa kuhwera nainga kugarura enyima entunguuka. Kwongyera ahari
 ekyo baine kutwariramu enteekateeka nk’ey’okurya gye, empurizigana,
 ahagati y’omwana n’omuzaire, kutateerana kuhisya aha kutaaha omu
 bushwere, kuzaara gye, hamwe n’okutuura gye omuri byona. Kwongyera ahari
 ekyo, bashemereire kutamu obwire bwokuheeramu obutumwa oburi omu kitabo
 eki aha bantu boona omu bwire bw’okushaba. Kwenda kukora gye eki,
 abakugu b’emiringo nibaija kwetwa omu bwire bumwe na bumwe kuhwera
 n’okushoboorora aha bintu bitari bimwe na bimwe ebirikugambwaho omu
 kitabo eki.

c) Koran nk’ekyokureeberaho abaine obwebembezi hamwe n’okukora n’okugira
 amagara nk’ekyokureeberaho omu byanga ahu barikukorera kandi bakozese
 ekyo omu rwatu kwenda kutamu abandi amaani g’okutwaza gye n’okuhindura
 emicwe y’ekyanga aha nshonga zitari zimwe nazimwe.

d) Kutuura nk’ekyokureeberaho kandi otwaze omu muringo ogutarikujumisa
bantu b’orikurugamu. Abeebembezi b’ediini nibeesigwa kandi nibaheebwa
ekitiinisa omu nsi yoona. Abantu nibabairukiraho kutunga obuhabuzi aha
nshonga ezirikubakwataho hamwe n’ez’amaka obariiremu okusharaho aha nshonga
z’amagara, obwegyese, entuura hamwe n’ebyobutegyeki. Nahabwekyo, nikiija
kuba kitari kirungi abo boona abarikukozes ekitabo eki baakora ebikorwa
bitarikwikirizana n’obutumwa oburi omu kitabo omu.

46 | Human sexuality and Gender Issues Handbook
Okuruga 29:44, Baiburi neetwegyesa ngu boona abariisa abarikumuheereza
nibaija kumuhurira kandi bahikiiriza obujunaanizibwa bwabo reero Atuure omu
bantu be. Matayo 5:13-14 naayegyesa ngu abakristo boona n’omwonyo kandi
ekyereerezi kyensi. Kandi agaruka agira ngu etaara teine kuteekwa hansi
y’ekiibo, nahabwekyo, abeebembezi baine kuhwera abakurasi ba Kristo kujwisa
omushana ngu abantu bareebe oburungi bw’eiziina Rye, reero ekitiinisa kya
Nyakubaho kibone kuhimbisibwa. Ekyahamuheru, Ruhanga naaraganisa kwimusya
abo abarikujanjaaza ekigambo kye, “Kandi ogwo oribyegyesa, araayetwa omu
bukama bw’omu Iguru” Matayo 5:19.

47 | Human sexuality and Gender Issues Handbook
 Important Reference Materials

 Ebihandiiko bikuru by’okujuriza n’okushomamu

 Ebi ahaifo, n’ebihandiiko ebirikubaasa kuhwera omushomi:

 i. Ripoota za buri mwaka z’eihanga ezirikwetwa Annual Reports of Country
 Programs of UNFPA

 ii. Ripoota za Population Secretariat

 iii. Handbook on Sexual and Reproductive Health UNFPA, New York 2003

 iv. Millennium Declaration of New York (2000)

 v. National Health Policy

 vi. Policies of Child and Maternal Health

 vii. International Conference for Population and Development (ICPD) Cairo
 1994

viii. Konsitityuson ya Uganda

 ix. Eiteka ry’amaka erya The Domestic Relations Bill (nirikikorwa)

 x. Baiburi

 xi. Zaaripoota ezirikwetwa Uganda Annual State of the Population Reports
 (2006-2011)

 xii. Uganda Demographic Health Surveys since 1998

xiii. Uganda Gender Policy

 xiv. Uganda Nutrition Policy 2003

 xv. Uganda Nutritional Action Plan (UNAP) 2011

 xvi. Uganda Sexual and Reproductive Health Policy

xvii. Uganda Youth Policy

xviii. Uganda’s Population Policy (Revised 2008)

48 | Human sexuality and Gender Issues Handbook
-----------------------
[1] UNFPA (2003) Handbook on Sexual Reproductive Health, New York, USA

[2] UBOS ni Uganda Bureau of Statistics, eine obujunaanizibwa bw’okuha
omubaro gw’abantu n’ebintu ahabwa Gavumenti ya Uganda.
[3] Ekirikutaana na IUD ezaakozesiibwe omu gwa 1970, ez’erigyenda ni nkye
kandi zoorobi kandi nizikora gye munonga.
[4] HIV ni Human Immune-deficiency Virus
[5] Obwire bw’aharize yaaheza kuzaara nibutandikira aha kuruga kuzaara ati
kuhisya aha meezi nka ana arugire kuzaara.
[6] Aha baana abarikwingana 1.8 billion abari omu nsi obwahati, ekicweka
kyabo nikitungwa esente ziri ahansi ya doora za Amerika 2 omu izooba, kandi
omuhendo ogurikukira 100 gw’abari omu mushogoyo tibarikuza haishomero.
Miriyooni 16 z’abaishiki abari omu mushogoyo nibaba ba maama buri mwaka.
Haihi obucweka 40% ahari abo 6,800 abari kukwatwa akakooko karikurwaza
siriimu buri izooba, n’eminyeeto.

-----------------------

Aha murimo baataho ondiijo
</runya>
<runya parent_folder="compressedFiles.zip" id="file2565110" filename="Climate Change tool kit_R-Rukiga.doc">
[pic]

 EBYOBUHINGI N’EMPINDAHINDUKA Y’OBWIRE

 [pic]
 AKATABO AKARIKUSHOMESA AHA BYOBUHINGI HAMWE N’OKUKORERA OMU MBEERA
 EZIREESIRWEHO EMPINDAHINDUKA Y’OBWIRE OMU UGANDA

 (Akatabo k’okwegyesa emitwarize mirungi omu kukorera omu mbeera
 ezireesirweho empindahinduka y’obwire)

 Okwakataano 2015

[pic]

[pic]

 Ebirikukwata aha kitongore kya NEPAD

 Ekitongore ekirikurwanirira entunguuka omuri Afrika omu
 kyasa ky’abiri na kimwe ekya NEPAD ekirikwebemberwa
 abeebembezi ba Afirika kukora aha nshonga ez’amaani
 ezinyangaraize Afirika. Enshonga ezi zirimu obworo,
 ebyentunguuka hamwe n’ensi ezindi okunagaijura Afirika .

 Ekitongore kya NEPAD nikiha omugisha gw’omutaano amahanga
 ga Afirika kubaasa kwekwatiramu omu nshonga
 z’ebyentunguuka, kukorera hamwe nk’amahanga ga Afirika,
 hamwe n’okukorera hamwe n’amahanga ag’aheeru ya Afirika.

 Ebirikukwata aha kitongore kya HOPE

 Ekitongore kya HOPE, ekirikukorera omu ihanga,
 ekyatandikirweho
 omu mwaka gwa 2006, nikiha abantu omugisha gw’okweyiha omu
 bworo. Ekitebe kya HOPE ekikuru nikishangwa omu tauni ya
 Entebbe omu disiturikiti ya Wakiso. Abantu abooro
 bashemereire
 kuhwerwa bakabaasa kutuura omu magara agatarimu
 okubonabona kw’amaani okurikureetwaho obworo. Ab’ekitongore
 kya HOPE nitushagika enteekateeka zoona ezigyendereire
 kumaraho okubonabona kwona okurikureetwaho obworo.
 Nitwikiririza omu kubaasa kw’abantu kukora bakabaasa kuruga
 omu bworo. Abantu abaingi hamwe n’amaka gaabo, okukora
 nibwo buryo oburikukirayo oburungi oburikubaasa kubaiha omu
 bworo. Ekitongore kya HOPE nikiha abantu abooro oburyo
 n’omugisha kubaasa kukora reero bakabaasa kwejwanzya gye
 omu bandi n’okwetunguura, reero bakatunga amagara marungi
 n’obugwa gye.

 [pic]
 @COPYRIGHT

 ALL RIGHTS RESERVED. NO PART OF THIS PUBLICATION MAY BE
 REPRODUCED OR TRANSMITTED IN ANY FORM OR BY ANY MEANS; ELECTRONIC
 OR MECHANICAL, INCLUDING PHOTOCOPYING, RECORDING OR BY ANY
 INFORMATION STORAGE AND RETRIEVAL SYSTEM, WITHOUT PERMISSION IN
 WRITING FROM THE COPY RIGHT OWNER.

 2015 HOPE

[pic]

[pic]

 Okutendeka okwakoreirwe omu disiturikiti ya Wakiso

 OKUSIIMA

 Nitusiima obuyambi bw’esente obwahairweyo ekitongore kya
 NEPAD ahabw’okutebeekanisa akatabo aka hamwe n’ekitongore
 kya Future Dialogue ahabw’obuhwezi bw’esente omu kushohoza
 akatabo aka. Hoona nabwo nitwebaza ebitongore byona, hamwe
 naabo boona abarikukorengana n’ekitongore kya HOPE
 abahaireyo kyona ekirikwetengyesa omu kutebeekanisa akatabo
 aka.

[pic]

 OKWANJURA

 Ekitongore kya HOPE kitebeekaniise akatabo aka
 akarikushoboorora emitwarize mirungi omu byobuhingi n’obutungi
 omu kukorera omu mbeera mbi ezireesirweho empidahinduka
 y’obwire. Ekigyendererwa ky’ekitongore kya HOPE n’okuha
 obuhabuzi abarikukora enteekateeka z’ebyobuhingi hamwe
 n’abahingi. Disiturikiti ishatu nizo zaatooreinwe
 kugyezesezamu emikorere mirungi omu byobuhingi erikugyenda
 n’empindahinduka y’obwire. Nizo ezi: Mbarara omu
 Burengyerwaizooba, Wakiso omu kicweka ekya Rwagati y’eihanga,
 na Lira kurunga omu Matemba g’eihanga. Akatabo aka nikagamba
 aha buryo hamwe n’okubaasa ebirikwetengwa ahabwokuhindura
 emitwarize omu byobuhingi kubaasa kugyenda n’empinduka
 ezirikubaho omu bwire.

 Akatabo aka kagyendereire kuhwera abahingi b’omu byaro omu
 disiturikiti ezitooreinwe hamwe n’ezindi kubaasa kuhindura aha
 mitwarize omu by’obuhingi n’obutungi bakakuratira emitwarize
 mirungi erikugyenda n’empindahinduka ezirikubaho omu bwire omu
 Uganda. Akatabo aka kakozirwe n’ekigyendererwa kuhwera
 abahingi kweyiha omu obworo ahabw’okubahwera kugumizamu
 nibakora emirimo yaabo y’ebyobuhingi n’obutungi n’obu haraabe
 hariho embeera mbi eziririkureetwaho empidahinduka y’obwire.

 Ekitongore kya HOPE kiine okwikiriza ku akatabo aka nikaija
 kuhwera abahingi kubaasa kutunguuka omu by’esente n’emituurire
 yaabo n’okukyendeeza obworo, na bwanyima ebyamagara kuza aha
 mutindo murungi.
[pic] [pic]

Contents
Ebirikukwata aha kitongore kya NEPAD 2
Ebirikukwata aha kitongore kya HOPE 2
OKUSIIMA 1
OKWANJURA 2
EBIGAMBO EBIFUNZIIBWE 5
OKUSHOBOORORA AMAKURU G’EBIGAMBO 6
 1.0 ENTANDIKIRIRO 9
2.0 OMURINGO OGU OKUCONDOOZA KWAKOZIRWEMU 12
 2.1 Okushoma ebihandiiko 12
 2.2 Okugyezesa akatabo aka 12
 2.3 Okutendeka 13
 3.1 Ekigyendererwa ky’akatabo aka 11
 3.2 Abantu abu akatabo aka kahandikiirwe 12
 3.3 Abantu abaraakorese akatabo aka 13
 4.1 Empindahinduka y’obwire okutwarira hamwe 15
 4.2 Empindahinduka y‘obwire nikimanyisa ki? 15
 4.3 Ni ki ekirikureetaho empindahinduka y‘obwire? 15
 4.4 Akabi akarikuruga omu mpindahinduka y’obwire omu Uganda 16
 4.5 Empindahinduka y’obwire hamwe n’Ebyobuhingi omu Uganda. 16
 4.5.2 Okushoboorora ebyobuhingi n’obutungi omu Uganda 16
 4.5.3 Oburemeezi oburikubuganwa omu byobuhingi oburikuretwaho
 empindahinduka y’obwire 18
 4.6 Okugyezaho kurwanisa embeera mbi ezirikuteganisa ebyobuhingi
 ezirikureetwaho empindahinduka y’obwire 20
 4.6.2 Oburyo obutairweho (ebyokureeberaho kuruga omu Uganda) 20
 4.6.2.1 Oburyo obutairweho abahingi Response by farmers 20
 a) Okuhindura omu mitwarize 21
 b) Okukyendeeza akabi akarikureetwaho empindahinduka y’obwire 22
 4.6.2.2 Ebi abarikuteekateekyera ebyobuhingi n’obutungi barikukora 22
 4.6.2.3 Ebirikukorwa abandi abarikukwatwaho Responses by other
 stakeholders 23
 4.6.3 Ebyokureeberaho by’ebikozirwe kuruga omu mahanga agandi 24
 Ekyokureeberaho 1: Purogyekiti ya MNV ey’okutega amaizi g’enjura omu kyaro
 kya Mayange omuri Rwanda 25
 Ekyokureeberaho 2: Purogyekiti z’okurinda ebyobuhingi omuri Ethiopia,
 Kenya na Tanzania 25
 Ekyokureeberaho 3: Ekitereko ky’abahingi ba Amiran omuri Kenya
 ekirikumanywa nka AFK 21
 Ekyokureeberaho 4: Enkora y’abahingi ba Michimikuru ey’okukorera omu
 mpindahinduka y’obwire (Kenya) 23
 5.1 Okwongyera kumanyisa abantu ebirikukwata aha mpindahinduka y’obwire
 n’akabi aku empindahinduka y’obwire erikureeta aha byobuhingi 27
 5.2 Okukyendeeza akabi akaakubaasa kurugiirira aha mpindahinduka y’obwire
 aha byobuhingi 28
 5.3. Oburyo bw’okwongyera okubaasa kugumira embeera ezirikureetwaho
 empindahinduka y’obwire. 28

 EBIGAMBO EBIFUNZIIBWE

 [pic]
 CDA Ekitongore ekirikukora aha by’okutunguura okuhinga omwani
 (Coffee Development Authority)

 [pic]
 GHGs (Omwoya ogw’akabi (Green House Gases)

 [pic]
 IPCC Ekibiina kya gavumenti zitari zimwe ekirikushwijuma
 empandahinduka y’obwire Inter - Governmental
 Panel on Climate Change

 [pic]
 MAAIF Ekitongore ky’Ebyebyobuhingi, amatungo n’Ebyobujubi
 (Ministry of Agriculture Animal Industry & Fisheries)

 [pic]

 NAPA Ekibiina ekirikutwara enteekateeka z’okuhindura embeera
 kuhikaana n’empindahinduka y’obwire (National
 Adaptation Programmes of Action)

 [pic]

 NEPAD Ekitogore ekirikukora aha nkwatanisa ensya
 ahabw’entunguuka ya Afirika (New Partnership for Africas
 Developement)

 [pic]

 NARO Ekitongore ky’eihanga ekirikukora aha kucondooza aha
 byobuhingi National Research Organization)

 [pic]

 SPGS Ekibiina ekirikuha abahingi b’emiti esente z’okubaha
 omuhimbo gw’okubyara emiti (Saw Log Production Grant
 Scheme)
[pic] [pic]

 [pic]
 Ekiju ky’omurembe ekirikuhingirwamu

 Ebigambo ebihairwe ahaifo bishoborwirwe kurugiirira aha
 bigyendererwa by’akatabo aka

 1. Okuhindura aha mitwarize: Okuhindura aha mitwarize ey’obuhangwa
 n’ey’abantu omu kugyezaho kugyenda nk’oku obwire burikugyenda
 nibuhinduka n’okuteebereza oku burikwija kuhinduka, nainga embeera
 ezirikwija kubaho ahabw’empinduka omu bwire. Empinduka ezirikubaho
 nizikyendeeza aha kabi akaakubaasa kubaho ahabw’empinduka y’obwire
 nainga kutunga ebirungi ahabw’empinduka y’obwire. Hariho emiringo
 etari emwe y’okuhindura omu mitwarize erimu okuhindura aha
 mitwarize ahabw’ekyo eki orikuteekateeka ngu nikibaasa kubaho,
 okuhindura aha mitwarize ahabw’empinduka ebiireho, omuntu nainga
 abantu baingi nainga boona kuhindura aha mitwarize, hamwe
 n’empinduka erikwereetaho n’empinduka eteekateekirwe.

 2. Embeera embi ezireesirweho empindahinduka y’obwire: Empinduka omu
 mbeera z’obuhangwa bw’ensi nainga ebintu byona ebiine amagara
 ezireesirweho empindahinduka y’obwire ziine akabi akarikubaasa
 kuhindura ebirikushangwa omu by’obuhangwa ebyahangirwe nainga
 ebiteirweho abantu, nainga kukyendeeza amaani gaabyo
 ag’okugumisiririza embeera embi nainga okukanya kwabyo nainga
 kushiisha eby’emituriire hamwe n’ebyentaasya nainga amagara
 g’abantu n’ebyetengo byabo (okushoboorora n’okwa UNFCC).

 3. Obwire: Okubariirira obwire, empinduka omu butagasi, enjura,
 omuyaga hamwe n’ebindi bintu ebirikuhwera omu kuteebereza obwire
 kurugiirira aha bwire obuhairwe (okushoboorora n’okwa UNFCC).
[pic]

 4. Empindahinduka y’obwire: Okuhinduka kw’embeera z’obwire
 okurikuteekateekwa kuba nikurugiirira aha mirimo ei abantu
 barikukora erikureetera embeera ez’omumwanya omunsi yoona
 kuhinduka, erikureeberwa aha kugyeragyeranisa obwire butari
 bumwe.

 5. Embeera ezirikureetwaho empindahinduka y’obwire: Okuhinduka
 kw’obwire aha buhangwa hamwe n’abantu. Okurugiirira aha
 mitwarize egyenzire neehinduka, omuntu naabaasa kutaanuura
 embeera eziriize kubaho kuruga aha biraabeho ahabw’embeera ezo
 (n’ebya IPCC).

 6. Omwoya ogwine akabi: Omwoya ogwine akabi (ogworekirwe nka GHG)
 nigwe mwoya ogurikushangwa omu mwanya, ogwobuhangwa hamwe n’ogwe
 ogurikuruga omu mirimo etari emwe erikukorwa abantu kandi
 ogurikureeta amaranzi againe akabi. (Okushoboorora n’okwa
 UNFCC).

 7. Okutagata kw’ensi: Okweyongyera kw’akabi kw’omwoya ogw’akabi omu
 mwanya ogurikuruga omu mirimo etari emwe erikukorwa abantu kandi
 ekirikureetera omwoya ogwo gwaba mwingi munonga omu mwanya,
 gwayakiira amaranzi ag’akabi agarikuruga aha mwariro gw’ensi.
 (Okushoboorora n’okwa UNFCC).

 8. Ekibiina ekirikutwara enteekateeka z’okuhindura embeera
 kuhikaana n’empindahinduka y’obwire (NAPA): Ebihandiiko
 ebihandiikirwe amahanga agakiri kukura omu byentansaya
 ebirikworekwa enshonga enkuru ez’omugasho ezirikuyamba omu
 mpindahinduka y’obwire Ekibiina ekirikutwara enteekateeka
 z’okuhindura embeera kuhikaana n’empindahinduka y’obwire.
 (Nebya UNFCC)

 9. Okugumira embeera: Okugumizamu n’emitwarize eya buriijo omu
 bwire bw’okuteganisibwa. (UNDP, 2005).

 10. Oburyo bw’okurabiramu kubaasa kugyendera aha mpinduka y’obwire:
 Enteekateeka y’ebishemereire kukorwa kukyendeeza aha buzibu
 oburikurugiirira omu mpindahinduka y’obwire otwariremu n’embeera
 z’obwire embi. Oburyo obu nibugaitirana enteekateeka
 n’ebiteirweho kumaraho obuzibu, ebironzirwe n’ekigyendererwa
 ky’okukyendeeza akabi akarikubaasa kuhika aha ihanga. (UNDP,
 2005)

 11. Okubeera omu mbeera ez’okwanguhirwa kuhikwaho akabi:
 okuremererwa kweyamba obuzibu oburikureetwa empindahinduka
 y’obwire obariiremu n’embeera z’obwire ezrikureetaho akabi
 k’amaani. Okwanguhirwa kuhikwaho akabi nikurugiirira aha maani,
 n’obwingi bw’embeera y’obwire erikuhika omu kicweka n’oku
 ekicweka ekyo kirikubaasa kuteganisibwa obuzibu obureesirwe
 embeera ezo n’empinduka omu mitwarize y’abatwiremu. (Biihirwe
 omu kihandiiko kya IPCC TAR, 2001)
 12. [pic]

 1.0 ENTANDIKIRIRO

 Empindahinduka y’obwire ni bumwe aha buremeezi oburikukirayo omu
 nsi yoona. Embeera z'obwire omunsi nizigyenda nizihinduka buri
 kaanya nk’oku kyabaire kitakabahoga kuruga ira na ira kandi obuzibu
 oburugiriire omu mpindahinduka ezi nibureebwa butunu. Omu Uganda,
 empidahinduka ezi nizireebeka kuba zireesireho okuteganisibwa omu
 mituurire y’abantu, nk’okubura amaizi, ebyokurya hamwe n’embeera
 mbi omu byamagara. Ebi nibireetaho okuteganisibwa kw’amaani omu
 magara g’abantu, ebyobuhangwa bwe’nsi, n’entunguuka y’eihanga omu
 byentaasya okutwarira hamwe.

 Obuhingi nibuguma buri oburugo bukuru bw’entaasya ya Uganda obwo
 erikwingana ebicweka 42 ahari 100 by’esente ezi eihanga
 ririkutunga, kandi nabwo obuhingi nibukora ebicweka 90 eby’ebintu
 ebirikuguzibwa aheeru y’eihanga, kandi hoona nabwo obuhingi nibuha
 abantu barikuhika ebicweka 90 ahari 100 emirimo kurugiirira aha
 kihandiiko kya NDPII (2015). Ebyobuhingi omu Uganda byegamiire
 munonga aha kugwa kw’enjura, ekirikumanyisa ngu hariho akabi
 k’amaani ahabw’empidahinduka ezirikubaho omu kugwa kw’enjura
 n’empinduka y’obwire okutwarira hamwe. Ebirikuruga omu buhingi
 nibiguma nibihindahinduka nk’oku obwire burikugyenda nibuhinduka,
 kandi obwo amagara g’Abanyayuganda gemereziibweho ebyobuhingi,
 kandi obwo ebyobuhingi birikuteganisibwa munonga empindahinduka omu
 bwire.

 Uganda neeshangwa omu kicweka ekishemereire kuba nikitunga enjura
 nyingi, kandi obuhangwa bwa Uganda, emiyaga, enyanja emigyera
 nibireetaho okwahukana kw’amaani omu njura erikugwa omu bicweka bya
 Uganda. Empindahinduka omu bwingi bw’amaizi omu Nyanja empago:
 Pacific, Indian hamwe na Atlantic nakwo kwine akakwate n’obwingi
 bw’enjura erikugwa hamwe n’obwire obu erikugweramu omu Uganda.

 Okurugiirira aha kihandiiko kya ARCC (2013), oku enjura erikugwa
 hati n’oku yaabaire neegwa omu biro eby’enyima nikworeka ku obwire
 obu erikugweramu nibutaana munonga. Obwire obu enjura erikugweramu
 buhindukire kuhika aha biro biri ahagati ya 15 na 30 (erikurahuka
 kutandika kugwa nainga erikwija ekyerereirwe). Kandi n’obwire obu
 enjura erikumara erikugwa nabwo nibugyenda nibuhinduka kuruga aha
 mwaka gumwe kuza aha gundi; buhindukire ebiro ebiri ahagati ya 20
 kuhisya ahari 40. Kwonka, kurugiirira aha kihandiiko kya ARCC ekya
 2014, tihariho mpinduka y’amaani omu bwingi bw’enjura erikugwa
 omwaka gwona omu myaka 60 ehingwire.
 Kandi hoona nabwo kishangirwe ku enjura omu kwezi Kwikuminebiri,
 Okwokubanza hamwe n’Okwakabiri ku eyeyongiire, obwire obwakubaire
 buri obw’omushana omu bicweka byona. Okweyongyera kwenjura omu
 myezi egi nikuteganisa ebyobuhingi okukira munonga ebihingwa
 eby’emiti (nk’omwani), hamwe n’emirimo erikukorwa ahanyima
 y’okushaaruura nk’okwanika ebihingwa n’okubibiika. Hoona nabwo
 okweyongyera kw’enjura nikureetaho embeera mbi (nk’enjura
 y’eihunga, okushandaara kw’amaizi, n’ebindi). Ebikwatiraine
 n’obutagasi, okushwijuma obutagasi obwabaire buriho omu myaka
 kuruga 1951 kuhisya 1980, hamwe na 1981 kuhisya 2010 nikworeka ku
 obutagasi omu mwanya bweyongyeire aha bicweka birikuteberezibwa
 kuba biri ahagati ya 0.5 na 1.2°C ahabw’obutagasi oburikuhererukayo
 ahansi hamwe na 0.6 na 0.9°C ahabw’obutagasi oburikukirayo
 ahaiguru. Obutagasi obu nibuteekateekwa kugumizamu nibweyongyera;
 nibuteekateekwa kwija kweyongyera kurenga 2°C omwaka gwa 2030 gwaza
 kuhika.

[pic]
 Okweyongyera kw’obutagasi nikubaasa kwija kugira akabi kahango aha
 bihingwa hamwe n’amatungo; akabi k’okukwatwa oburwaire hamwe
 n’okutaahirirwa obukooko nikaija kweyongyera.

 Embeera mbi ezireesirweho empindahinduka omu bwire nizireetaho
 okufeerwa kandi zireetera abantu abarikutuura omu myanya
 erikutuuramu abooro abarikukirayo okubonabona ahabwokugira ngu
 amagara gaabo nigaija kukira kuteganisibwa embeera mbi
 ezirikureetwaho empindahinduka y’obwire. Akabi akarikukirayo kandi
 akarikuba omu myanya mingi ahabw’empindahinduka omu mbeera z’obwire
 n’ekyanda, okushandaara kw’amaizi, obutagasi bwingi kandi
 oburikugyenda nibweyongyera. Embeera mbi ezi niziteganisa munonga
 ebyobuhingi ekirikurugamu n’enjara, okubura ebiriisa birikumara,
 ebihingwa n’enyamaishwa kukwatwa oburwaire, n’okutunga amashaaruura
 makye. Nahabwekyo, hashemereire kubaho empinduka omu mitwarize
 kwenda kugyenda n’empindahinduka ezirikubaho omu bwire
 ezitarikubaasa kwerindwa, hamwe n’okureetaho emitwarize erikubaasa
 kuhwera omu kugumisiririza ebirikubaho ahabw’empindahinduka omu
 mbeera z’obwire (Twinomugisha, 2005) (UBOS, 2009), (1PCC, 2001).

 Ahabw’embeera mbi ezirikureetwaho empindahinduka omu bwire,
 ekitongore kya HOPE kirugireyo n’akatabo aka kuhwera abahingi
 kubaasa kuhindura aha mitwarize bakagyenda n’oku embeera omu bwire
 zirikuhindahinduka. oburyo bw’okubaasa kurwanisa obuzibu
 oburikureetwaho empindahinduka y’obwire kuhwera abantu omu byanga
 n’oburyo bw’okutwazamu embeera mbi ezirikwijaho
 ahabw’empindahinduka omu bwire.

 [pic]
 Okuhinga enyaanya omuri Wakiso

[pic] [pic]

 2.0 OMURINGO OGU OKUCONDOOZA KWAKOZIRWEMU

 Akatabo aka kakahandiikwa ahanyima y’okukora okucondooza omu
 bitabo, okwehanuuza aha bantu abu kirikukwataho, okugiraho emishomo
 omu okuhaana ebiteekateeko kwakoreirwe, okugyezesa hamwe
 n’okutendeka abahingi hamwe naabo boona abarikwejumba omu mirimo
 y’obuhingi n’obutungi etari emwe omu disiturikiti ishatu: eza
 Wakiso, Mbarara na Lira ezaajwekiire emyanya y’ebyobuhingi
 etarikushushana hamwe n’ebicweka by’eihanga ebiine embeera
 z’obwire ezitarikushushana. Ebicweka ebirikukurataho ahaifo nibiija
 kushoboorora oku okucondooza oku kwakozirwe okwarugiremu akatabo
 aka.

 1 Okushoma ebihandiiko

 Ebihandiiko ebirikukwata aha byobuhingi n’obutungi hamwe
 n’empindahinduka y’obwire ebirikukwata aha ihanga, ekyanga hamwe
 n’ebicweka bitari bimwe eby’omusi yoona bikakoresibwa. Ebihandiiko
 ebirikukwata aha biragiro, okucondooza okukozirwe omu bicweka
 bitari bimwe na bimwe, ripoota z’okucondooza okurikukorwa
 bikashomwa. Amakuru agaarundainwe gakaba gagyendereire kureetaho
 okumanya oburemeezi obu abahingi n’abatungi barikubugana
 ahabw’empindahinduka y’obwire hamwe n’okumanya oburyo obutairweho
 gavumenti, ebitongore ebitari bya gavumenti hamwe n’abahingi
 kukyendeeza oburemeezi obwo.

2 Okugyezesa akatabo aka

 Ekitongore kya HOPE, kirikuhwerwaho ekitongore ekya Future Dialogue
 International (FDI LTD) kikataho omushomo gw’okutendeka
 ogwakoreirwe omu disiturikiti ya Wakiso ahu akatabo aka
 kagyezesiibwe kandi kakagororwa. Okugyeseza oku kukaba kurimu
 okushomesa hamwe n’okukora okucondooza omu faamu. Abaayejumbire omu
 kutendeka oku n’abeebembezi hamwe n’abandi bakozi kuruga omu
 Gavumenti z’Ebyanga, abarikukora enteekateeka z’ebyobuhingi
 n’obutungi aha disiturikiti, hamwe n’abahingi. Omwanya
 ogwakoreirwemu okugyezesa gukatooranwa kujwekyera abahiingi ab’omu
 byaro hamwe n’ab’omu bicweka ebihereire amatauni abarikwejumba omu
 mirimo etari emwe y’obuhingi n’obutungi, harimu okureeberera
 amatungo, okutunga enkoko, okutunga empunu, okuhinga ebimuri,
 okutunga ebyenyanja, okuhinga emisiri mikye y’ebijuma, embonga,
 n’ebindi, okuhinga eby’okurya n’okubiguza. Omu kutendeka,
 abaakwejumbiremu bakabagana ebibarabiremu omu mirimo yaabo
 ahabw’embeera ezireesirweho empindahinduka y’obwire, hamwe
 n’okubarikugyenzaho kukorera omu mbeera ezo. Okucondooza kukabamu
 okutaayaayira/okurambura omuhingi omwe orikuhingira ebihingwa omu
 kiju kikozirwe n’ebiveera ekirikumanywa nka greenhouse nk’omuringo
 gw’okubaasa kurwanisa n’okukorera omu mbeera mbi ezirikureetwaho
 empindahinduka y’obwire. Ebirungire omu kutendekwa, okutaayaayira
 omuhingi, hamwe n’ebi abaayejumbire omu kutendekwa kw’okugyezesa
 baabagaine bikongyerera aha kukora n’okumaririza akatabo aka.

 3 Okutendeka

 Ekigyendererwa ekikuru ky’okutendeka kukaba kuri okumanyisa
 abarikukora enteekateeka hamwe n’abahingi ekihandiiko eky’okubaha
 omuhimbo omu disiturikiti ezaabandize kugyezesezamu (Mbarara,
 Wakiso na Lira) kuta omu nkora emitwarize y’ebyobuhingi erikugyenda
 gye n’embeera ezirikureetwaho empindahinduka y’obwire omu
 byobuhingi n’obutungi. Okutendekwa kukakorerwa omu disiturikiti za
 Wakiso, Mbarara na Lira kandi kukeejumbwamu abantu kurunga omu
 bicweka bya Burengyerwaizooba hamwe n’obukiika bw’Amatemba ga
 Uganda (reeba ekishushani 1). Okutendeka kukabamu okushomesa hamwe
 n’okuha abaakwejumbiremu omugisha kuhanuura aha bintu bitari bimwe,
 okuheebwa eby’okukora omu guruupu, hamwe n’abaayejumbire omu
 kutendekwa kwanjura ebi bakozire. Hakabamu n’okubuuza ebibuuzo
 n’okubigarukamu bwanyima haabaho okugamba omu bugufu aha
 byashomeesibwa. Okugamba omu bugufu ebyashomwa kukahwera omu
 kushwijuma ebyashomaw, okumanya ebitashoboororwa gye ebibuuzo hamwe
 n’oburemeezi obu abaayejumbire omu kutendekwa baabaire baine aha
 byashomwa. Okutendekwa kukabamu abahingi, abakozi (kuruga omu
 gavumenti z’ebyanga abari kukora aha nshonga z’ebyobuhingi,
 obwebembezi hamwe n’byobuhangwa bw’ensi) hamwe n’abakozi kuruga omu
 bitongore ebirikurwanirira obugabe bw’abantu.

 [pic]

 Okutendekyerwa omu musiri okwabaire Mbarara

 [pic]

 Okutendekyerwa omu musiri okwabaire omu disiturikiti ya Lira
[pic] [pic]

 Aka n’akatabo akatebeekanisibwe ab’ekitongore kya HOPE ekirikuha
 abantu omugisha kubaasa kweyiha omu bworo. Akatabo aka
 katebeekanisiibwe kuyamba abahingi b’omu byaro kubaasa kuhindura
 aha mitwarize omu byobuhingi bakagyenda n’emitwarize erikugyenda
 n’embeera mbi ezireesirweho empindahinduka y’obwire omu Uganda.
 Akatabo aka katebeekanisiibwe kuhwera abahingi kubaasa kweyiha omu
 bworo n’okubabaasisa kugumizamu nibeejumba omu byobuhingi
 n’obutungi n’obu haraabe hariho embeera mbi ezirikureetwaho
 empindahinduka y’obwire. Nahabwekyo, akatabo aka nikaha obuhabuzi
 aha birikwetengwa kukuratirwa omu kuhindura aha mitwarize omu
 byobuhingi ahabw’embeera mbi ezirikureetwaho empindahinduka
 y’obwire.

 Emitwarize omu byobuhingi ahabw’okwenda kugyenda n’empindahinduka
 y’obwire egambirweho omu katabo aka, yaaba ekuratiirwe kurungi
 nainga etairwe omu nkora eshemereire kuba neehwera abahingi kutunga
 entaasya, hamwe n’okwetunguura reero bakatuura omu magara marungi
 n’obugwa gye.

 Akatabo aka karimu amakuru aga:

 a. Okushoborora amakuru g’empindahinduka y’obwire’
 b. . Okushoboorora embeera mbi ezirikureetwaho empindahinduka y’obwire
 aha byobuhingi.
 c. Okushwijuma akabi k’empindahinduka y’obwire ahaby’ebyobuhingi
 n’obutungi.
 d. Okuhindura aha mitwarize omu by’obuhingi hamwe n’enkora
 y’okukyendeeza aha mbeera mbi ezirikureetwaho empindahinduka
 y’obwire omu Uganda hamwe n’aheeru ya Uganda.
 e. Emitwarize erikuhwera kukora emirimo y’obuhingi omu mpindahinduka
 y’obwire.
 f. Ebyokureeberaho by’emitwarize omu byobuhingi erikugeyenda
 n’empindahinduka y’obwire kuruga omu mahanga agandi.
 g. Obuhabuzi obuhairwe aha buryo n’ebishemereire kukokorwa
 ahamitwarize eshemereire kukuratirwa.
 h. Okuhendera.

4 Ekigyendererwa ky’akatabo aka

 Ekigyendererwa ky’akatabo aka aha mitwarize mirungi omu by’obuhingi
 ahabw’empindahinduka y’obwire n’okuha abarikukora enteekateeka
 z’ebyobuhingi n’obutungi hamwe n’abahingi omu disiturikiti ishatu
 ezaatoreinwe kugyezesibwamu (Mbarara, Wakiso na Lira) kuta omu
 nkora emitwarize mirungi omu byobuhingi erikubaasa kugyenda kurungi
 n’embeera mbi ezireesirweho empindahinduka y’obwire.

5 Abantu abu akatabo aka kahandikiirwe

 Akatabo aka kakoreirwe abantu abarikukora enteekateeka
 z’ebyobuhingi n’obutungi hamwe n’abahingi n’abatungi omu
 disiturikiti ishatu za Uganda (Mbarara, Wakiso na Lira).

[pic]

6 Abantu abaraakorese akatabo aka

 Akatabo aka katebeekanisiibwe kukoresibwa abantu aba ahaifo:

 a. Abahingi n’abatungi: kwongyera kumanya ebirikukwata aha
 mpindahinduka y’obwire, oku empindahinduka y’obwire eine akabi aha
 byobuhingi hamwe n’oburyo obwakubaasa kuteebwaho kubaasa kukuratira
 emitwarize mirungi erikugyenda n’empindahinduka y’obwire.

 b. Abarikuteekateekyera ebyobuhingi n’obutungi: ab’ebyobuhingi
 n’obutungi aha disiturikiti n’aha magomborora hamwe n’obukiiko
 oburikukora aha by’enteekateeka kutunga amakuru bakagahisya aha
 barikuteekateekyera ebyobuhingi hamwe n’okumanyisa abahingi
 n’abatungi aha kakwate akari aha byobuhingi/obutungi hamwe
 n’empindahinduka y’obwire, hamwe n’oburyo obu baakubaasa kutaho
 kubaasa kukorera emirimo y’ebyobuhingi omu mbeera ezireesirweho
 empindahinduka y’obwire.

 c. Abakozi abarikukora omu kitongore ky’ebyobuhingi n’obutungi omu
 disiturikiti: Abakozi b’omu kitongore ky’ebyobuhingi n’obutungi omu
 disiturikiti hamwe n’abandi bajwekyerwa omu byobuhingi kutunga
 amakuru n’okugahisya abarikuteekateekyera ebyobuhingi hamwe
 n’okumanyisa abahingi n’abatungi akakwate akari aha byobuhingi
 n’obutungi hamwe n’empindahinduka y’obwire, hamwe n’oburyo obu
 baakubaasa kutaho kubaasa kukorera emirimo y’ebyobuhingi omu mbeera
 ezireesirweho empinduka y’obwire.

 [pic]

 Okuhinga emicungwa omu disiturikiti ya Lira

[pic] [pic]
 4.0 EMPINDAHINDUKA Y’OBWIRE

7 Empindahinduka y’obwire okutwarira hamwe

 Ekibiina ekirikukora aha mbeera z’obwire ekya Inter-Govermental
 Panel on Climate Change (IGPCC), nikishoboorora empindahinduka
 y’obwire nk’empinduka ezirikugyenda nizibaho omu bwire bw’ensi
 kumara omwanya muraingwa kandi eki nikibaasa kureetwa enshonga
 z’obuhangwa nainga obundi kireetwa emirimo ei abantu barikukora
 (amakuru aga gaihirwe omu kihandiiko kya IPCC, 2007). Obwire
 nikishoboororwa nk’embeera z’obwire eza buri kaanya nainga
 ezitwire nizibaho omu mwanya ezirikureeberwa omu kyoya n’obufuki
 oburikubaho kumara omwanya ogugyendereirwe. Ebintu ebikuru omu
 bwire ebirikureeberwaho empindahinduka n’enjura hamwe n’ekyoya
 n’obufuki (biihirwe omu kihandiiko kya Uganda NAPA, 2007).

8 Empindahinduka y‘obwire nikimanyisa ki?

 Empindahinduka y’obwire omu Uganda nikibaasa kushoboororwa omu
 bugufu nk’okuhindahinduka kw’ekyoya n’obufuki n’okuhindahinduka
 kw’obwingi bw’enjura n’amagingo agu erikugweramu omu mwanya
 gw’emyaka mikye ey’enyima. Okuhindahinduka kw’ekyoya n’obufuki
 kureesireho okweyongyera kw’obutagasi omu myanya mingi omu Uganda
 kukira oku bwabaire buri omu myaka ey’enyimaho. Okuhindahinduka omu
 njura kureesire empinduka omu magingo agu enjura erikugweramu,
 obwingi bw’enjura erikugwa n’emyanya ei erikugwamu hamwe
 n’empinduka y’omwanya ogu ekyanda kirikumara n’obu kirikubaho,
 n’ebindi. Omuri byona, okuteebereza enjura kurabira omu miringo
 y’obuhangwa tikwakyesigwa.

9 Ni ki ekirikureetaho empindahinduka y‘obwire?

 Empindahinduka y’obwire neeretwaho emirimo y’emiringo mingi ei
 abantu barikukora. Omu nsi yoona, ekirikukirayo kureetaho
 empindahinduka omu bwire n’omwoya ogw’akabi ogurikushohora kuruga
 omu mirimo ei abantu barikukora nk’omu byobuhingi, amakorero,
 okwosya ebintu ebirikubaasa kujunda n’ebiiruka, gukaza omu mwanya
 hamwe n’okutema ebibira, n’ebindi.

 Omu Uganda empindahinduka omu bwire nizireetwaho enshonga ezi
 ahaifo;
 i) ebirikubaho omu mpindahinduka y’obwire omu nsi yoona;
 ii) emirimo ei abantu barikukora okukira munonga omu kutema ebibira
 n’okushiisha ebibira, hamwe na,
 iii) okushiisha ebisharara. Amakorero omu Uganda gakiri makye kandi
 n’omwoya ogw’akabi ogurikuruga omu makorero nigwongyeraho akacweka
 kakye munonga omu kushiisha obuhangwa bw’ensi waagugyeragyeranisa
 n’omwoya ogurikuruga omu kushiisha n’okutema ebibira.

10 Akabi akarikuruga omu mpindahinduka y’obwire omu Uganda

 Uganda nk’amahanga agandi goona, ehikirweho akabi akareesirwe
 empindahinduka omu bwire. Akabi akarikukira kureebwa
 n’okweyongyera kw’ekyoya n’empinduka omu kugwa kw’enjura.

 a. Obutagasi: Kurugiirira aha kihandiiko kya USAID/ARCC (2013),
 nikiteeberezibwa ku obutagasi oburikugyenda nibweyongyera omu
 buhangwa bweyongiireho kuhika aha bwingi bwa 0.8oc. Okutwarira
 hamwe kandi eki kireeteire ekyoya kweyongyera (biiihirwe omu
 kihandiiko kya USAID/ARCC, 2003).

[pic]
 b. Empindahinduka omu kugwa kw’enjura: Eihanga ryona noobu riraabe
 ritwire niritunga obwingi bw’enjura omu mwaka burikwingana,
 habaireho empinduka omu myanya ei enjura erikugwamu, obwire obu
 enjura erikugweramu n’obwingi bw’enjura erikugwa. Oku enjura etwire
 neegwa omu bicweka by’eihanga ebitari bimwe kugyenzire nikuhinduka
 ekireesireho ebicweka ebimwe okugira ekyanda kingi ekirikumara
 obwire buraingwa (nk’omu disiturikiti za Napaka, Soroti, Mbarara,
 Kiruhura, Masaka, Lyantonde, n’ezindi) nainga ebicweka ebimwe
 kugwisa enjura nyingi erengyesereize (nk’omu disiturikiti za
 Butaleja, Ntoroko, Kasese, Kabale, Kapchorwa, Kampala n’ezindi).
 Obumwe enjura neegwa nyingi munonga kumara obwire bukye
 ekirikurugiiriraho okusiisikara kw’ebihingwa n’okufa kw’amatungo,
 eitaka okutwarwa omutunga, okubeguka kw’eitaka aha mishozi,
 okwijura kw’emigyera hamwe n’abantu kufa n’ebintu kusiisikara omu
 bicweka bingi omu ihanga.

11 Empindahinduka y’obwire hamwe n’Ebyobuhingi omu Uganda.

 1. Ebyobuhingi n’obutungi

 Omu kukoresa akatabo aka, Ebyobuhingi nibitwariramu ebintu ebi: i)
 Ebihingwa ebirikurugamu esente n’ebirikuriibwa; ii) Okutunga
 amatungo n’enkoko n’ebindi ebiri omu kika ky’ebinyonyi,; iii)
 Ebyobujubi n’okutunga ebyenyanja; hamwe na iv) ebirikukorwa omu
 kwongyera aha rurengo rw’ebirikuruga omu by’obuhingi otwariiremu
 obutare n’okuronda obutare bw’ebyobuhingi n’obutungi.

12 Okushoboorora ebyobuhingi n’obutungi omu Uganda

 Ebyobuhingi n’obutungi omu Uganda byegamiire munonga aha bahingi
 b’omu byaro abari aha rurengo rw’ahansi. Emiringo y’okuhinga
 erikukira kukuratirwa erimu okuhinga ekihingwa kimwe nainga kutunga
 amatungo ag’omuringo gumwe, okujwanzya ebihingwa nainga amatungo,
 n’okuhinga ebyokuguza. Okuhinga ekihingwa kimwe kurimu okuhinga
 ekihingwa kimwe omu musiri muhango kandi obwire obwingi
 ekigyendererwa nikiba kiri eky’okuguza amashaaruura g’ekihingwa
 ekyo, hamwe n’okutunga amatungo g’omuringo gumwe. Ebyobuhingi
 n’oburiisa eby’okujwanzya birimu okuhinga ebihingwa bitari bimwe
 ebirimu ebirikuriibwa n’ebirikurugamu esente z’onka n’okuriisa
 amatungo gatari gamwe. Ebijuma hamwe n’ebonga byo nibihingirwa
 akatare okukira kandi biriyo nibyeyongyera okukanya omu mihanda
 emikuru erikurabwamu ebyokurya ebirikutwa kuguzibwa, hamwe n’omu
 matauni agari haihi.

 Okutwarira hamwe, ebyobuhingi omu Uganda byemereziibweho okugwa
 kw’enjura, kandi emirngo y’ebya tekinologiya terikukira
 kukoresibwa, nk’okukoresa ebyoma, okukoresa orwezo, emibazi (reeba
 ekipande 2). Okwongyera amashaaruura omutindo omu Uganda ni kukye
 kandi n’okuboneza ebihingwa byaheza kushaaruurwa nakwo ni kukye.
 Nahabwekyo abahingi amashaaruura nibagaguza bataine eki
 bagongiireho baaheza kushaaruura.

[pic]

 Okushaaruura eshenda (Mbarara)

 Okukoresa tekinorogiya etari y’omutindo gw’ahaiguru n’okuhinga
 kurugiirira aha mbeera z’obwire nikureetera ebyobuhingi omu Uganda
 byateganisibwa munonga ahabw’empindahinduka y’obwire.

13 Oburemeezi oburikubuganwa omu byobuhingi oburikuretwaho empindahinduka
 y’obwire

 Empindahinduka y’obwire eyaagambwaho omu kicweka 2.4 neegumizamu
 n’okuteganisa ebyobuhingi omu Uganda omu miringo egi ahaifo:

 a. Amaizi makye n’amaizi maingi: nk’oku ebyobuhingi byegamiire enjura
 munonga, enjura nyingi munonga ereeteire eitaka kugira amaizi
 maingi hamwe/nainga emitunga. Eki nikiteganisa ebihingwa hamwe
 n’amatungo. Amaizi maingi omu itaka hamwe n’omutunga nibiteganisa
 ebimera kukura kandi bireetaho embeera erikureetera obukooko
 kushiisha ebihingwa hamwe n’endwara. Amaizi maingi omu itaka hamwe
 n’omutunga nibitwara ebihingwa n’amatungo, ekirikurugamu eitaka
 nirihwa amaani kandi omugasho gwaryo ahabw’ebyobuhingi
 nigukyendeera.

 b. Obutagasi: okweyongyera kw’obutagasi kureeteire obukooko
 n’endwara ezirikukwata ebihingwa n’amatungo kweyongyera
 n’okujanjaara omu myanya mingi. Bumwe aha bukooko n’endwara
 ezirikukwata amatungo n’ebihingwa bujanjiire omu myanya misya
 ahabw’okweyongyera kw’obutagasi. Nikyo kimwe, ebimera
 ebitarikutiina omushana n’obutagasi nka Lantana Camara
 ekirikumanywa nk’Omuhukye nainga Muhima omu Runyankore-Rukiga
 kibugire omu myanya mingi ahabw’okugira ngu tikirikutiina
 mushana n’obutagasi bwingi kandi nikiriirira ebihingwa ebindi.

 c. Embeera mbi ezireesirweho empindahinduka y’obwire: okukira
 munonga okushandaara kw’amaizi nainga ekyanda ky’amaani. Embera
 ezi zombi ziine akabi aha byobuhingi omu muringo gw’okufeerwa
 ahabw’ebihingwa kwanga kukura nainga amatungo kufa nainga
 esente ezirikugyendera omu kugyezaho kurwanisa embeera ezi
 ezirikureetwaho empindahinduka y’obwire, nk’okushukyeera
 amaizi, okurwanisa endwara, n’ebindi.
 d.

14 Okugyezaho kurwanisa embeera mbi ezirikuteganisa ebyobuhingi
 ezirikureetwaho empindahinduka y’obwire

 1. Ebirikukorwa

 Ebirikukorwa omu kugyenzaho kurwanisa embeera mbi aha byobuhingi
 ezirikureetwa empindahinduka y’obwire harimu okugyezaho kukyendeeza
 embeera mbi ezi hamwe n’okuhindura aha mitwarize omu byobuhingi

 Okugyezaho kukyendeeza omwoya ogw’akabi ogurikuza omu mwanya
 n’omuringo gumwe gw’okugyezaho kukyendeeza embeera mbi
 ezirikureetwaho empindahinduka y’obwire. Oburyo obundi n’okugyezaho
 kukanyisa ebibira n’ebisharara kugira ngu bibiike omwoya ogw’akabi.
 Okurinda ebibira, n’okutabishiisha hamwe n’okurinda ebisharara
 obutabyomyamu amaizi n’okubikoreramu emirimu erikwija kubimaraho
 nikutangira omwoya ogw’akabi nainga kukyendeeza ogurikushohora.
 Okukyendeeza omwoya mubi nabwo kurimu okutunguura ebya tekinorogiya
 ebirikuhwera amakorero hamwe n’ebyoma ebindi nka furiigi kubaasa
 kushohoza omwoya mukye ogwine akabi. Oburyo obwakubaasa kuteebwaho
 kubiika omwoya ogu obutaza mu mwanya burimu nk’okuhinga emiti,
 okurinda ebisharara hamwe n’okukoresa kurungi eitaka

 Okuhindura omu mitwarize nikimanyisa kuhindura omu bikorwa
 eby’abantu n’ebyobuhangwa ahabw’embeera mbi ereesirweho
 empindahinduka y’obwire, nainga embeera ezo ezirikuteekateekwa
 kubaho hamwe n’akabi akarikuruga omu mbeera ezo, ebirikukyendeeza
 aha kabi nainga kutunga ebirungi ebirikubaasa kuruga omu
 mpindahinduka eriho (IPCC 2007b). Omu bigambo byanguhi nikibaasa
 kumanyisa abantu kuhindura omu mikorere n’emitwarize kubaasa
 kukorera gye omu mbeera ezirikureetwaho empindahinduka y’obwire.
 Ekyokureeberaho okutandika kuhinga embibo ezirikugumira endwara
 nainga kutunga amatungo agarikuzaara munonga nk’oburyo
 bw’okurwanisa endwara hamwe n’okukanyisa amashaaruura kuruga omu
 faamu nainga omusiri gumwe.

15 Oburyo obutairweho (ebyokureeberaho kuruga omu Uganda)

 Oburyo obutairweho kuhindura emitwarize kukyendeeza akabi
 akarikwija n’empinadahinduka y’obwire, butairweho gavumenti,
 abahingi/abatungi, ebitongore ebitari bya gavumenti,
 ab’ebyobwegyese hamwe n’ebitongore ebirikukora okucondooza
 ahabw’ebihingwa hamwe n’amatungo.

16 Oburyo obutairweho abahingi Response by farmers

 Abahingi bataireho oburyo bw’okukorera omu mbeera mbi ezireesirweho
 empindahinduka y’obwire omu miringo egi:

17 Okuhindura omu mitwarize

 Okutandika kukoresa tekinorogiya ey’omurembe nk’okukoresa ebika
 by’embibo ensya hamwe n’amatungo nainga okukoresa emiringo
 eyongiirwe omuntindo omu mirimo y’ebyobuhingi n’obutungi. Embibo
 ensya nainga ezongiirwe omutindo nainga ebika by’amatungo
 agarikuzaara munonga, n’embibo hamwe n’ebika byamatungo
 ebirikugumira endwara hamwe n’obukooko, nainga ebirikugumira
 embeera mbi munonga z’obwire bitandikire kukoresibwa.
 Ebyokureeberaho by’ebihingwa harimu: ebihimba (NABE 15, NABE 16,
 ebinyeebwa (Serenat 1 na Serenat 11), ebicoori (Longe 10, Longe
 6, 8, 9 na 11). Ebyokureeberaho by’amatungo: ente ez’ekika kya
 Boran, Jersey, embuzi ez’ekika kya Boer, n’enzindi.

 Ebyokureeberaho by’emitwarize mirungi erikukuratirwa omu
 byobuhingi harimu:

 i. Okuhindura aha nkuratanisa y’ebihingwa hamwe n’okuhindura aha bwire
 bw’okuhinga. Omu nkora egi, abahingi bahindwire aha nkuratanisa
 y’ebihingwa kandi batandinka kuhinga ebihingwa ebirikwera juba
 kandi ebirikwera munonga ahu barikubaasa kutunga amagoba maingi;
 nk’okuhinga ebimuri omu mpita nainga omu bisharara.

 ii. Okukoresa emibazi kwita obukooko kweyongiire. N’obu enkora egi
 erikwongyera aha sente ezirikushohora omu byobuhingi, enkora egi
 ekyenderize aha buremeezi bw’ebihingwa kuremwa kukura gye
 bikarugamu amashaaruura maingi nainga amatungo kuteganisibwa
 obukooko n’endwara ebirikureetwaho empindahinduka y’obwire.

 iii. Okukoresa kurungi eitaka nk’okwongyera kukoresa orwezo, okurinda
 eitaka okutwarwa amaizi, hamwe n’okwongyera kujwanzya ebihingwa omu
 musiri gumwe omu kuhinga.

 iv. Okwongyera ebihingwa n’amatungo omutindo hamwe n’okutunguura
 omuntindo gw’akatare kwenda kutunga amagoba maingi. Ekyokureeberaho
 kukoresa ebishoshonkore by’enjoki kukora kanduro, okukoresa
 ebishushu by’omuceeri, omwani, hamwe n’ebinyeebwa kwarira emisiri
 nainga omu kuhemba, n’ebindi.

 v. Okwiha emirimo y’ebyobuhingi omu myanya y’ebibira, n’ebisharara
 kandi n’okubirinda. Okuhingira omu bibira nainga omu bisharara
 nibiha abahingi amagoba g’akaanya kakye kwonka ekirikurugamu
 n’okwongyerera aha mbeera mbi z’empindahinduka y’obwire.

 vi. Okutandikaho ebibiina by’okugaita abahiingi nka Cooperative na
 SACCO okwongyera amaani omu kutunga akatare k’ebintu ebirikuruga
 omu byobuhingi nainga okwogyera omugisha gw’okutunga rooni nainga
 okwongyera omugisha gw’okutunga ebintu by’okukoresa omu mirimo
 y’ebyobuhingi (nk’ensigo, ebyoma, n’obuhabuzi), hamwe n’ebindi.

 vii. Okwongyera aha mihanda y’okutungiramu esente etarikwanguha
 kuteganisibwa empindahinduka y’obwire, nk’okutunga ebyenyanja,
 okutunga enjoki, okutunga obume, empunu, enkoko, n’ebindi.

 viii. Okushukyerera amaizi omu bwire obu ekyanda kirikutwara obwire
 buraingwa omu bicweka bitari bimwe by’eihanga. Abahingi abamwe
 nibakoresa emiringo ey’esente nkye kubaasa kushukyeerera ebihingwa
 byabo nk’amaizi agarikutoonya aha bihingwa kandi abandi bakoresa
 emiringo ey’omurembe kushukyerera ebihingwa byabo.

18 Okukyendeeza akabi akarikureetwaho empindahinduka y’obwire

 Ebihairwe ahaifo nibyo abahingi barikukora kukyendeeza aha kabi
 akarikureetwaho empindahinduka y’obwire:

 i. Okuhinga emiti n’ekigyendererwa kya; i) okwongyerera eitaka okwera
 ahabw’eitaka eritaboneire kuhingamu, nk’aha nshozi. ii) okutaho
 oburyo bw’okukyendeeza akabi k’embeera mbi z’obwire: nk’okukorera
 omwani n’ebindi bihingwa nainga amatungo ekibunda; iii) okwongyera
 orwezo omu itaka, n’ebindi.

 ii. Okukoresa emiringo endiijo y’okutungiramu ebyokuhemba kukyendeeza
 aha kutema ebibira, nk’okukoresa esigiri ezirikukoresa omuriro
 mukye, okukoresa obusa bw’amatungo kukora amashanyarazi nainga
 omuriro, okukoresa ebishushu by’ebihingwa nk’eby’omwani, omuceeri,
 n’ebindi omu kuhemba.

 19 Ebi abarikuteekateekyera ebyobuhingi n’obutungi barikukora

 Ahabw’ekigyendererwa ky’akatabo aka, abarikuteekateekyera obuhingi
 n’obutungi barimu ebitongore ebitairweho gavumenti nka Minisiture
 y’Obuhingi n’Obutungi hamwe n’Ebyobujubi, enkora ya NAADS,
 ekitongore ekirikutunguura okuhinga omwani (CDA), Ekitongore
 ekirikukora aha kucondooza aha by’obuhingi omu ihanga (NARO),
 Ekitongore ekirikujunaanwa aha mutindo gw’amate n’okugaguza (DDC),
 za disiturikiti, n’ebindi. Obujunaanizibwa bw’ebitongore ebi
 n’okuteekateekyera hamwe n’okuhwera abahingi kubaasa kutunguura
 ebyobuhingi obwo barikutaho enteekateeka, okubabaasisa kutunga
 tekinorogiya hamwe n’embibo nainga ensigo, okubahisyaho obuhabuzi,
 okwongyera okubaasa kwabo omu kutunga akatare, hamwe n’ebindi.

 Bimwe aha birikukorwa abarikuteekateekyera ebyobuhingi n’obutungi
 kukora aha nshonga z’empindahinduka y’obwire n’ebi:

 a. Okutaho ebiragiro: Gavumenti ekataho ekiragiro kandi kyateebwa omu
 nkora (2012); enteekateeka y’Eihanga y’okukora aha kuhindura aha
 mitwarize (2010); hariho n’enteekateeka ezindi ez’ebitongore
 ezigyendereire kukyendeeza aha kabi k’empindahinduka y’obwire omu
 Uganda. Obwahati Uganda eriyo neeteekateeka enkora y’okukyendeeza
 omwoya omubi ahabw’okutema emiti n’okumaraho ebibira. Aha rurengo
 rwa disiturikiti ebiragiro by’okurinda ebyobuhangwa hamwe
 n’ebyokukyendeeza akabi akarikuruga omu mpindahinduka y’obwire
 bikozirwe kandi nibiteebwa omu nkora.

 b. Okwongyera ebitongore amaani: okutandikaho ekitongore omu
 Minisiture y’Ebyamaizi n’Obuhangwa bw’ensi kureeberera enkora za
 gavumenti ezirikukora aha nshonga z’empindahinduka y’obwire.
 Institutional Strengthening: creation of Climate Change Department
 in Ministry of Water and Environment to coordinate government
 action on climate change.

 c. Okwongyera kumanyisa abantu aha birikukwata aha mpindahinduka
 y’obwire hamwe n’akakwate akateirweho ahagati y’empindahinduka omu
 bwire hamwe n’entaasya y’eihanga. Ekyokureeberaho kurabira omu
 kitongore ky’Eihanga Ekirikujunaanwa aha Buhangwa bw’Ensi,
 gavumenti ekakora okucondooza aha mwoya ogw’akabi ogurikuza omu
 mwanya.

 d. Okurinda ebibira hamwe n’ebisharara ahabwokuba biine omugasho
 gw’amaani aha buhangwa bw’ensi.

 e. Esente z’okuha abahingi b’emiti omuhimbo: hakateibwaho ekibiina
 (ekya SPGS) eky’okuha esente abahingi abarikubaasa kuhinga emiti
 erikurugwamu embaaho kubaasa kuhwera abahingi kuhinga emiti.

 Ebi ni bimwe ebirikukorwa omu kuhindura aha mitwarize: The
 following are some of adaptation measures put in place:

 a. Okutunguura n’okujanjaaza emiringo y’ebyobuhingi emirungi nk’embibo
 ensya hamwe n’ebika by’amatungo ebisya. Development and
 dissemination of agriculture technologies such as new varieties of
 crops and animals.

 b. Okubaasisa abahingi kutunga emibazi y’okufuuhirira obukooko hamwe
 n’okubabaasisa kumanya kugikoresa hamwe n’ebindi ebirikwetengwa,
 nk’orwezo.
 c. Okushomesa abantu kubaasa kumanya obumanyiso oburikubanza
 oburikworeka obwire oku burikuza kuhinduka hamwe n’okwongyera
 kuhisya amakuru aha bantu kurabira aha tiivi hamwe na zaareediyo.

 d. Kubaasisa abahingi kwongyera kutunga amaizi g’okukoresa omu buhingi
 n’obutungi nk’okutimba ebidiba nainga kutunga za tanka z’okubiika
 amaizi, okutaho emiringo y’okutambuza amaizi g’okushukyeerera hamwe
 n’okumanya okugikoresa.

 e. Abakozi by’Ebyobuhingi barikukorera hamwe n’ebitongore ebitari bya
 gavumenti hamwe n’abandi kuta amaani omu kushomesa abahingi
 kukoresa kurungi eitaka.

 20 Ebirikukorwa abandi abarikukwatwaho Responses by other
 stakeholders

 Abarikukwatwaho abandi ab’amaani abaine eki bakozire aha
 kukyendeeza n’okuhindura aha mitwarize harimu abarikuhinga emiti
 y’okwihamu esente, abarikuhindura ebirugire omu buhingi n’obutungi,
 abarikuronda akatare. Ebi ahaifo ni bimwe aha bikozirwe abantu aba
 omu kuhindura aha mitwarize n’okukyendeeza akabi akarikuruga omu
 mpindahinduka y’obwire: :

 a. Okubyara ebibira ebirikurugwamu emiti y’embaaho n’ekigyendererwa
 ky’okukoresa emiti nk’eibikiro ry’omwoya omubi kandi hoona emiti
 egi neeyamba kukyendeeza aha miti ey’obuhangwa erikutemwa
 kusharamu embaaho n’okugikoresa ebintu ebindi. Kandihoona
 bareeteire abantu abandi kutunga emirimo kandi baakyendeeza aha
 ky’etengo ky’eitaka ry’okuhingaho.

 Ebi ahaifo n’emwe aha miringo y’okuhindura aha mitwarize
 erikuhaburwa:

 a. Okubaasisa abahingi kutunga ebyokukoresa omu mirimo y’obuhingi
 kurabira omu kutunga rooni nainga kutunga ebikwato by’okukoresa omu
 mirimo y’ebyobuhingi n’obutungi (kutaho oburyo bw’okubisya aha
 bahingi).

 b. Okwongyera omutindo ebirugire omu buhingi n’obutungi ekirikureetera

 c. Omutindo gw’akatare kweyongyera n’omuringo ogu ebintu
 birikutwazibwamu ahanyima y’okushaaruura.

 21 Ebyokureeberaho by’ebikozirwe kuruga omu mahanga agandi

 Akatabo aka nikaha ebyokureeberaho kuruga omu mahanga ga Rwanda,
 Kenya, Ethiopia na Tanzania

 Ekyokureeberaho 1: Purogyekiti ya MNV ey’okutega amaizi g’enjura
 omu kyaro kya Mayange omuri Rwanda

 The Mayange MNV Rain Harvesting Project in Rwanda Omugasho
 gw’okutega amaizi g’enjura n’okugarinda: Purogyekiti y’ekyaro
 kya Mayange eya MVP omuri Rwanda neekoresa omuringo gw’okutega
 amaizi g’ebidiba by’amaizi ebirikwingana obuhango bwa 100 -
 250m3 ebitimbirwe omu misiri nainga faamu, birimu emiguha
 n’ebyoma by’okusindika amaizi omu misiri y’okuhingamu emboga.
 Ebidiba noobu biraabe birikubaasa kukyendeeramu amaizi
 ahabw’omwoya ogurikurugamu (rita nka 200 kuhika 300 buriizooba),
 nibashakaara ebidiba barikukoresa ebintu ebya buriijo
 ebitarikutwara esente nyingi ahabw’okwenda kukyendeeza aha mwoya
 ogurikuruga omu bidiba. Omuhendo ogurikugyendera omu kushakaara
 nigushashurirwa omu kusigaza amaizi maingi omu kidiba
 agarikukoresibwa omu bihingwa. Omuhandiiki Ngigi (Omwaka 2008a)
 akashanga ngu waakyendeeza aha mwoya ogurikuruga omu maizi
 nikingana n’okukyendeeza aha buhango bw’ekidiba ekirikumanyisa
 ngu omuhendo gw’okushakaara ekidiba nigugyendera omu kukyendeeza
 aha buhango bw’ekidiba eki orikutimba. Okurinda amaizi
 nikwongyerwaho omutindo omu kukoresa ebyoma by’okusindika amaizi
 ebirikukozesibwa engaro , n’ebirikukoresibwa ebigyere hamwe
 n’emipiira y’amaizi erikutoonya amaizi aha bihingwa. Biihirwe
 aha intaneeti: endagiiriro:
 http://mp.convo.net/site/pageserver?pagename=mv_mayange

 Ekyokureeberaho 2: Purogyekiti z’okurinda ebyobuhingi omuri
 Ethiopia, Kenya na Tanzania

Okurinda ebyobuhingi kurimu okukyendeeza okuteganisa eitaka kandi
nikutwariramu emiringo y’okutebeekanisa ah’okuta ebihingwa erikwetengyesa
okukoresa abakozi bakye n’okwongyera ekiriisa ekiri omu itaka. Hoona nabwo
kurimu okurinda eitaka kuguma riine amaizi n’okurireetera okworoba,
n’okuryongyera amaani g’okurinda amaizi kumara omu itaka omwanya muraingwa.
Okurinda ebyobihingi nikimanyisa okworobya eitaka n’okuryongyera amaani
g’okurinda amaizi kumara omwanya muraingwa. Okurinda ebyobuhingi n’emiringo
ey’orurengo rw’ahaiguru erimu okukyendeeza aha amaizi agarikwetengwa.
Enkora egi ey’okurinda amaizi ni nungi kandi neereetera amashaaruura
gaayeyongyera obwingi ebicweka 50 kuhika ahari 150 ahari 100 (birugire omu
kihandiiko kya Ngigi ekya 2003). Amaizi nigaguma omu itaka obwo ebinyaatsi
n’ebisigarira by’ebihingwa byarekwa omu misiri, haabaho okukyendeeza aha
kutema ebishaka n’okureka omu misiri ebikonko by’ebihingwa ebirikusigara
bitakwirwemu, okuhinga omu nyiriri n’okutema eitaka kuhika ahansi, okuhinga
amahambira, okuhindura ebihingwa ebihingirwe omu itaka eryo omu sizoni,
n’okuhinga ebihingwa ebirikurandira ahansi. Omuringo gw’okuhinga ogu
nigubaasa kukoresibwa orikwejunisa okuhingisa amatungo agarikukurura ebyoma
ebirikuhinga. Enkora egi egyenzire neeyeyongyera omu bicweka bya Afirika
ey’Amashuuma g’eruguru ya Sahara ahu okuhinga kurikukorwa omu bwire
bw’enjura, kandi nigugambwa kuba gureeteire amashaaruura okweyongyera.
Abantu okwikiriza kukoresa omuringo ogu, hamwe n’okugutunguura
nibyetengyesa okuha abantu ebyoma by’okuhingisa ebyanguhi kukora hamwe
n’okumanyiiza amatungo g’okubikurura nk’endogoya, ente n’engamira. Omu
mahanga maingi, okukoresa amatungo omu kuhinga n’omuringo gumwe aha miringo
y’okuhinga ey’enzaarwa; okukira munonga omu bicweka bimwe bya Ethiopia,
Kenya, Tanzania, na Gambia. Nahabwekyo, ekirikwetengyesa munonga omu nkora
egi n’okushomesibwa hamwe n’okutunga ebyoma. Omuri Zambia, abahingi
abarikurenga 120,000 abari aha rurengo orw’ahansi nibakoresa omuringo
gw’okurinda ebyobuhingi omu bicweka bya Lusaka, omu mashuuma, burugwaizooba
na rwagati eby’omu ihanga eryo. Hariho ebitongore bingi ebiri aha rurengo
rw’eihanga, ekyanga n’ensi yoona ebirikutunguura enkora y’okurinda
ebyobuhingi ebirikukorera ahansi y’ekitongore kya African Conservation
Tillage (ACT), ekirikutunguura enkora egi.

Biihirwe aha intaneti: www.act-africa.org

 Ekyokureeberaho 3: Ekitereko ky’abahingi ba Amiran omuri Kenya
 ekirikumanywa nka AFK

Ekitereko ky’abahingi ba Amiran ekya AFK n’ekyokureeberaho ky’omuringo
gw’orurengo rw’ahaiguru omu byobuhingi ekyateirweho n’ekigyendererwa
ky’okuhwera abahingi abari aha rurengo orw’ahansi kubaasa kukoresa emiringo
y’ebyobuhingi ey’omurembe, tekinorogiya ensya n’ebyokukoresa omu buhingi
eby’orurengo rw’ahaiguru. Ekitereko kya AFK kikateebwaho kuhwera abahingi
kumaraho obuzibu obu omuhingi nainga guruupu z’abahingi barikushanga obwo
barikukoresa ebiri omu kitereko kuhikaana n’embeera z’obwire oburi omu
kicweka, enshusha y’ensi (enshozi, empanga n’empita) hamwe n’obumanyi obu
omuhingi aine omu by’okuhinga. Ekitereko kirimu ekiju ky’ebiveera,
eky’okuhingiramu ekiine obuhango bwa 120m2 n’ebirikwejunisibwa omu
kushukyeerera amaizi, byona ebirikukora aha musiri gwa 1/8 kya hiika.

Ebintu by’omutaano ebiri omu kitereko kya AFK.

a. Ebirikwejunisibwa kukora ekiju ky’ebiveera eky’okuhingamu
 eky’obuhango bwa mita 8 ahari 15.

b. Ebirikwejunisibwa kwitira amaizi omu bihingwa ebirikubaasa kwitirira
 obuhango bw’omusiri obwa 1/8 ekya hiika.

c. Tanka y’amaizi erikuzamu lita 600 z’amaizi.

d. Ebbomba y’okufuuhirira, erikuzamu lita 16.

e. Ensigo ez’ekika ky’ahaiguru ezirikuza omu kicweka 1/8 kya hiika.

f. Orwezo rw’okuta omu bihingwa kumara sizoni emwe.

g. Emibazi y’okufuuhirira omu musiri kumara sizoni emwe.

h. Eby’okwerindisa emibazi omu kufuhirira.

Hariho okuteekateeka aha kukozesa ekitereko kandi abarikutendekwa nibatunga
ebaruha y’okutendekwa. Ahabw’okwenda kuhwera abahingi abari aha rurengo
rw’ahansi omuri Kenya kubaasa kweguza esente z’okubahwera kukoresa enkora
egi, ab’ekibiina kya Amiran omuri Kenya bakakwatanisa na banka ya Equity
kuguza esente abahingi z’okugura byona ebiri omu kitereko nainga bimwe aha
biri omu kitereko. Kurugiirira aha kihandiiko Organic Farmer, noobaasa
kutunga esente z’okugura byona ebiri omu kitereko nainga bimwe aha biri omu
kitereko kya AFK.

Kurugiirira aha kihandiiko kya Organic Farmer, emiringo ey’obuhangwa (ekya
2009), esente ezirikwetengwa kutunga ekitereko kya AFK nizingana Doora za
Amerika 2640; kwonka omuhingi yaahingamu emiti y’enyaanya 1,000, naabaasa
kwihamu Doora za Amerika 5330, ekirikumanyisa ngu naakora amagoba ga Doora
za Amerika 2690. Okubara amagoba nikworeka ku ekitereko kya AFK kirikuhwera
abahingi ab’orurengo rw’ahansi kutunga entaasya ahabwokuba nibabaasa
kushashura rooni omu sizoni emwe yonka kandi bakoraho n’amagoba.

Biihirwe aha intaneti:
ww.amirankenya.com/index.php?option=com_content&view=article&id=282

 Ekyokureeberaho 4: Enkora y’abahingi ba Michimikuru ey’okukorera
 omu mpindahinduka y’obwire (Kenya)

Michimikuru n’eikorero ry’amagyani kandi niribaasa kusa amagyani
garikwingana kiro miriyooni 15 z’amagyani amabisi buri mwaka.

Ahagati y’omwaka gwa 2008 na 2009, ekibiina ekirikukorera omu mpindahinduka
y’obwire kikazoora enkora y’okumanya akabi n’emigisha ebiri omu
mpindahinduka y’obwire kirikukora okugyezesa aha ikorero rya Michimikuru.
Bakashanga ngu abahingi bakaba nibabonabona nikwo kutaho ekyokugyenderaho
omu kushwijuma akabi n’okukakyendeeza nk’oku birikworekwa omu kipande eki
ahaifo:

|Enshonga enkuru |Ebyakozirwe/ebirikukorwa |Ebiringi ebirimu |
|erikukorwaho |hamwe n’omubaro | |
| | |Okwongyera aha kiriisa |
| |Okuhinga ebyokurya |eki omubiri gurikutunga |
|Okuhindura aha |eby’enzaarwa |n’okukyendeeza aha kurya |
|byokurya | |kubi n’oburwaire |
|n’ebyentaasya | | |
| |Poroti 15 z’okuhingamu |Kwongyera aha byokurya |
| |ebyokurya ebya butoosha |ebi abahingi n’abakozi |
| |ezitairwe omu myanya |barikubaasa kutunga |
| |erikuhingwamu amagyani | |
| |(sipinaki, keeru, karoti) | |
| |Okwongyera aha poroti |Okwongyera aha bihingwa |
| |ezirikubaasa kuhingwamu |ebirikuhingwa aha ka |
| |Abahingi 2,290 bakatendekwa|Ensingo n’embibo |
| | |z’okubyara kuboneka aha |
| | |mihendo y’ahansi |
| |Ensigo 47,982 zikagabwa | |
| |Okutunguura okuhingira omu | |
| |butandaaro | |
| |Okutaho omwanya | |
| |gw’okubiikamu ebihingwa | |
| |ebya buriijo nk’ebitakuri | |
| |na muhongo | |
| |Okuhindura aha bihingwa |Okwongyera aha ntaasya |
| |ebirikuhingwa buriijo | |
| |Okuhinga obutunda |Kukyendeeza aha kuhamira |
| | |aha magyani nk’ekihingwa |
| | |kyonka ekirikurugamu |
| | |entaasya |
| |Abahingi 30 bakatendekwa | |
| |Okwarira ebihingwa | |
| |n’okutamu orwezo orw’ebintu| |
| |ebijunzire | |
| |Abahingi 2,891 bakatendekwa| |
| |omu bwire bw’okutaayaayira | |
| |emisiri y’abahingi | |
| |Abahingi 40 bakaikiriza | |
| |kukoresa orwezo orw’ebintu |Kwongyera orwezo kugira |
| |ebijunzire |ngu amashaaruura nago |
| | |geeyongyere |
| |Okukora orwezo kuruga omu | |
| |mababi g’ebimera | |
| |agatakoomire | |
| |Emigyera 5 ekatooranwa kuba|Kwongyera aha maizi |
| |emyanya y’okukoreraho |agarikwetengwa |
| |ebyokureeberaho | |
| |Okushomesa abahingi |Kukyendeeza aha kabi |
| |abarikutuura haihi |ak’emitunga kutwara |
| |n’emigyera egyo |eitaka n’okusinduka |
| | |kw’eitaka |
| |Okubyara emiti ey’enzaarwa |Okurinda/okugumyaho |
| |n’okurinda amaizi omu |ebimera ebyenzaarwa |
| |kicweka ky’oburaingwa bwa | |
| |kiromita 63 | |
| |Okutaho ebibiina by’abantu |Okurinda emyanya eri omu |
| |kurinda emigyera |kicweka ekirikuhingwamu |
| | |amagyani |
|Okureeberera eitaka|Abantu 5 abarikureeberera |Tihariho kwongyera |
|n’amaizi |emyanya erikuhika aha |kushiisha ebibira |
| |migyera bakatendekwa omu |by’eihanga |
| |by’okurinda amaizi n’eitaka| |
| |kandi baahamibwa | |
| |Kuta omu mashomero emyanya | |
| |y’okubyaramu emiti; ensigo | |
| |300 z’emiti y’emiringo 5 | |
| |zikagabwa omu mashomero 10 | |
| |Kwombeka omwanya | |
| |gw’okurindiramu ensigo | |
| |z’emiti ey’enzaarwa | |
| |Abantu 3 kuruga omu | |
| |kitongore ky’okurinda | |
| |ebibira omuri Kenya | |
| |bakatendekwa | |
| |Okuhinga bya kikuyus |Okuta omu nkora emiringo |
| |eby’okurinda eitaka omu |y’okuhinga amagyani |
| |bicweka ebirimu amagyani |erikubaasika |
| |Okureka ebicweka |Okwongyera aha |
| |by’amagyani ebihenzirwe |mashaaruura |
| |ahagati omu magyani | |
|Okukyendeeza |Aha rurengo rw’eikorero: |Okukyendeeza eku |
|Enku/Amashanyarazi | |ezirikukoresibwa omu |
| | |ikorero ebicweka 30 ahari|
| | |100 |
| |Okuhindura obubarabu |Abakozi bakakyendeeza |
| |bw’amashanyarazi kuruga |ebicweka 30-70 ahari 100 |
| |ahabwa buriijo kuza aha |by’amashanyarazi agu |
| |burikutwara amashanyarazi |barikukoresa omu maka |
| |makye omu ikorero n’omu |gaabo |
| |maju g’abakozi | |
| |Okukoresa ebyoma | |
| |ebirikukoresa amashanyarazi| |
| |makye | |
| |Kwita emyanya yoona ahu | |
| |omuriro gurikubaasa kuraba | |
| |n’okukoresa enku eziteirwe | |
| |omubazi | |
| |Kwombeka ebibanda | |
| |by’okubiikamu enku | |
| | Omu maka | |
| |Amaka 30 gakahindurwa | |
| |ekyokureeberaho, 15 | |
| |gaaheebwaesigir eza Jiko | |
| |kissasa agandi 15 gaaheebwa| |
| |sitoovu eza rocket | |
| |ezirikutwara amakara makye | |
| |Abahingi 2000 bakaikiriza | |
| |kukoresa sitoovu | |
| |Abarikukora sitoovu 30 | |
| |bakatendekwa kandi | |
| |baahamibwa | |
|Oburemeezi |Ebirikureeta oburemeezi |Ebirikubaasa kubumaraho |
|Okweyongyera |Empindahinduka y’obwire | |
|kw’amari | |Emiringo y’okuhinga |
|n’oburwaire | |erikubaasa kukoresibwa |
|bw’ebihingwa | |omuri buri mbeera |
|n’abantu | | |
| |Emiringo y’okuhinga | |
| |etarikukoresibwa omuri buri| |
| |mbeera | |
|Okukyendeera |Okuhinga amagyani gonka | |
|kw’ebyokurya | |Okuhindura aha |
|n’endya mbi | |birikurugamu entaasya |
| | |obwo abahingi barikuhinga|
| | |ebihingwa ebindi |
| |Entaasya erikuruga omu | |
| |magyani kukyendeera | |
| |ahabw’empindahinduka | |
| |y’obwire n’amagyani kwera | |
| |kubi | |
|Okusiisikara |Okutema ebibira |Okukyendeeza aha nku |
|kw’eitaka hamwe | |ezirikukoresibwa omu |
|n’eitaka kusinduka | |ikorero n’omu maka kwenda|
| | |kurinda ebibira |
| |Okuburwa emiringo endiijo |Okuhinga eminti endiijo |
| |ey’okwihamu eby’okuhemba |ey’enzaarwa |
| |Emiringo y’okureeberera |Okwngyera aha mutindo |
| |eitaka etaboneire |gw’okureeberera eitaka |
| |erikukuresibwa |Kushomesa abantu aha |
| | |buhangwa bw’ensi |
| | | |
| |Ekyanda ekirikumara obwire | |
| |buraingwa | |
| |Abantu obutamanya | |
| |ebirikukwata aha buhangwa | |
| |bw’ensi | |
|Okuba n’amaizi |Okutema ebibira n’empinduka|Okurinda enkungu |
|gatarikumara |omu kuhinga okurimu |z’emigyera |
| |okuhinga aha nkungu | |
| |z’emigyera, okubyara | |
| |karitunsi | |
| |Ekyanda ekirikumara obwire |Okureeberera gye eitaka |
| |buraingwa |eitaka |

[pic]

 5.0 EBISHEMEREIRE KUKORWA OMU KUHINDURA AHA MITWARIZE OMU
 BYOBUHINGI

 Ebihairwe ahaifo n’obuhabuzi bw’ebishemereire kukorwa kukyendeeza
 akabi akarikureetwaho embeera mbi ahabw’empindahinduka y’obwire:

26 Okwongyera kumanyisa abantu ebirikukwata aha mpindahinduka y’obwire
 n’akabi aku empindahinduka y’obwire erikureeta aha byobuhingi

 Empindahinduka y’obwire hamwe n’oburemeezi oburikurugiirira aha
 mpinduka egi aha byobuhingi oburikumanywa bwashoboororwaho omu
 kicweka 2.5.3. Nikiteekateekwa ngu abahingi abarikukira obwingi
 tibarikwetegyereza kurungi akakwate akari aha mpindahinduka
 y’obwire hamwe n’obuhingi. Nahabwekyo hariho ekyetengo kuhwera
 abahingi kubaasa kwetegyereza kurungi eki empindahinduka y’obwire
 erikumanyisa hamwe n’akabi aku empinduka eine aha by’obuhingi.
 Ebihairwe abaifo bihairweyo omu kihandiiko eki kwongyera aha
 kumanya oku abahingi baine aha mpindahinduka y’obwire nainga
 akakwate akari ahagati y’obuhingi n’empindahinduka y’obwire.

 a) Kujanjaaza amakuru agarikukwata aha kakwate akari ahagati
 y’empindahinduka y’obwire hamwe n’ebyobuhingi kurabira omu mihanda
 egi:

 i. Kuvunuura amakuru kugata omu ndimi z’enzaarwa hamwe n’okujanjaaza
 amakuru aga kurabira ahari zaarediyo, omu nkiiko z’ebyanga,
 okugajanjaaza kurabira omu kuhandiika ebitabo, okukoresa epipande,
 hamwe n’endiijo miringo. Obutumwa nibubaasa kugyenderera abahingi
 boona hamwe nainga buhandiikirwe ekika kimwe ky’abahingi.

 ii. Okuha abatendeki nainga abandi bajwekyerwa obukugu kubaasa
 kuhikiirira abahingi n’abatungi n’okubaasa kubahisyaho amakuru.

 b) Okworeka akabi akarikurugiirira aha mpindahinduka y’obwire hamwe
 n’emitwarize eyaakubaasa kukuratirwa kugyezaho kukorera omu mbeera
 ezirikureetwaho empindahinduka y’obwire:

 i. Okutayaayirana nainga okwongyera aha bi abandi bakozire.

 ii. Okutandikaho faamu z’okwegyeramu hamwe n’okwegyesa abahingi
 ebyobuhingi ebyomurembe.

27 Okukyendeeza akabi akaakubaasa kurugiirira aha mpindahinduka y’obwire
 aha byobuhingi

 Okushwijuma ebibi ebirikuba aha byobuhingi omu Uganda
 ahabw’empindahinduka y’obwire nikushoboororwa omu kicweka 2.4.
 Obuzibu oburikubaho nibubaasa kweyorekyera aha muhingi nainga aha
 kyaro nainga omu kyanga. Ekihandiiko eki nikiha obuhabuzi obu
 ahaifo kwenda kukyendeeza akabi akaakubaasa kuhika aha byobuhingi
 karikurugiirira aha mpindahinduka y’obwire.
[pic]

 a. Okutandika kukoresa emiringo ey’omutindo gw’ahaiguru omu byobuhingi
 nk’okukoresa embibo nainga amatungo ebyongiirwe omutindo. Ebintu
 ebyogiirwe omutindo ebyokukoresa omu buhingi nibibaasa kutungwa
 kuruga omu gavumenti, nainga kurabira omu bitongore nainga
 puroguraamu ezitari za gavumenti.

 b. Okutandika kukoresa orwezo hamwe n’okukoresa tekinorogiya
 ey’omutindo murungi, eshemereire, erikwongyera amashaaruura kuruga
 omu bihingwa hamwe n’okutunga amashaaruura g’omuntindo murungi.
 Ekindi, abahingi nibatendekwa omu muringo gw’okukoresa ebintu ebi
 omu buryo burungi.

 c. Okukuratira enkora erikurwanisa nainga erikukyendeeza okufeerwa
 ahabw’obukooko n’oburwaire oburikutaahirira ebihingwa n’amatungo.

 d. Okukoresa tekinorogiya nungi ahanyima y’okushaaruura; tekinorogiya
 omu kwongyera ebihingwa omutindo hamwe n’okutaho oburyo
 bw’okurondera ebihingwa akatare, byona hamwe ebirikwongyera amagoba
 kuruga omu bihingwa nainga amatungo.

 5.3. Oburyo bw’okwongyera okubaasa kugumira embeera ezirikureetwaho
 empindahinduka y’obwire.

 Oburyo obu nibwongyerera ahari obwo obuhairwe omu kicweka 3.1 na
 3.2 aharuguru
 a) Okukuratira emitwarize erikubaasa kurinda gye eitaka kurwanisa
 omutunga kutwara eitaka n’okusiisikara kw’eitaka kurabira omu
 kutimba ebiina kwetoorora amaka, kubyara ebinyaasi kukwata eitaka,
 okurima enkingo, okutimba ebiina kuzibira amaizi kwiruka n’okutwara
 eitaka, okwaririra emisiri hamwe n’okuhinga ebibira, n’ebindi.
 b) Okuta esente n’amaani omu bintu n’emirimo erikubaasa kukyendeeza
 empindahinduka y’obwire, nka: okubyara emiti, okukoresa ebindi
 bintu ebyakubaasa kutuha amashanyarazi nainga ebyokuhembesa,
 okugaruraho ebisharara, n’ebindi.
 c) Okutunguura enkoresa nungi y’amaizi ekyokureeberaho nk’okureeka
 amaizi g’enjura, okushukyeera ebihingwa aha rurengo rw’ahansi
 nainga okurinda amaizi omu itaka.
 d) Okutunga inshuwa kwerinda okufeerwa obwo abahingi/abatungi
 barikwegaita hamwe omu bibiina nk’ebya SACCO, okwegaitira omu
 bigombe ebirikubaasa kuha obuhwezi bw’okwongyera ebihingwa
 omutindo, okutunga akatare k’ebihingwa, okutunga rooni z’okukoresa
 hamwe n’okutunga obuhabuzi kuruga omu bakugu b’ebyobuhingi.

 [pic]

[pic]

 6.0 OKUHENDERA

 Ekihandiiko eki nikiha amakuru agarikukwata aha mpindahinduka
 y’obwire hamwe n’embeera mbi ezirikureetwaho empindahinduka egi aha
 byobuhingi. Amakuru aga nigatwarwa kuba ekintu ky’omugasho omu
 kuhwera abahingi n’abatungi kubaasa kukorera omu mbeera
 ezireesirweho empindahinduka y’obwire.

 Oburyo bw’okugyenderaho oburikuhagirwa bwashoboororwaho kurungi.
 Eki kigyendereirwe kureeba ngu abahingi baabaasa kukukuratira
 oburyo oburikukirayo oburikubaasa kubahwera, kandi obubarikubaasa
 kukoresa kandi oburiije kubareetera kusingura.

 [pic]

 Okutendekwa okwakoreirwe omu misiri/faamu omuri Lira

 [pic][pic] [pic] [pic]

 7.0 Ebihandiiko ebikoresiibwe

 ARCC (2013); Uganda Climate Change Vulnerability Assessment report
 Ellina,
 L & Dennis. T. (2006); Adaptation to Climate Change:
 Key Terms. Organization for Economic Co-operation and
 Development (OECD), International Energy Agency
 (IEA).
 GOU (2013); Ministry of Water and Environment. Ministerial
 Policy Statement FY 2013/2014.
 GoU (2007); National Adaptation Plan of Action

 GoU (2009); National Development Plan (2009-2014).

 GoU (2010); Agriculture Sector Development Strategy and
 Investment Plan: 2010/11- 2014-15 Republic of Uganda
 Ministry of Agriculture, Animal Industry & Fisheries,
 and July 2010.
 GoU (2012); National Climate Change Policy

 GoU (2012); REDD Readiness Proposals for Uganda (R-PP)

 GoU (2012); Uganda Vision 2040. GoU (2013); Statistical Abstract

 GoU (2014); Agriculture Sector Annual Performance Reports
 (2012/13 & 2013/14)
 GoU (2014); MAAIF Ministerial Policy Statement for 2014/15.

 IPCC TAR, 2001 (a); Climate Change 2001: Impacts, Adaptation
 and Vulnerability.
 IPCC Third

 Richard, K. (2009); A Guide to the Climate Change Effects,
 Challenges and Options in the Lake Victoria Region.
 Twinomugisha. B. (2005); A Content Analysis Reports on Climate
 Change Impacts, Vulnerability and Adaptation in
 Uganda.
 UCDA (2010); Uganda Coffee Development Authority, Annual Report
 Vol. 19. (2009/10).
 UCDA (2011); Uganda Coffee Development Authority, Annual Report
 Vol. 21. (2011/12).
 USAID/ARCC (2013); Climate Change Vulnerability Assessment Report
 for Uganda USAID/International Resources Group (IRG) (2011); Uganda
 Environmental Threats
 and Opportunities Assessment (ETOA)
 2011.USAID/International Resources Group (IRG).
 [pic] [pic]

[pic]

[pic]

FOR THE SIGN POST

NITUKWAKIIRA AHA MPINDAHINDUKA Y’OBWIRE= WELCOME TO CLIMATE CHANGE

OKUSHANDAARA KW’AMAIZI= FLOOD

EKYANDA= DROUGHT

 Ekitongore Ekirikuhwera Abantu n’Amaka gaabo kweyiha omu bworo
 ekya HOPE
 Suite 2D, Kampala-Entebbe road - Entebbe Town
 P.0. Box 383 Entebbe
 Tel: +256-772 729 837
 Email:info@hopeugandainitiative.org Web:
 www.hopeugandainitiative.org
-----------------------
[pic]

[pic]

[pic]

[pic]

[pic]

[pic]

[pic]

[pic]

[pic]

[pic]

[pic]

[pic]

 Ebirimu

 AFR (Ekitereko ky’Abahingi ba Amiran (Amiran Farmers’ Kit)

 DDC Ekitongore ekirikukurira okushohoza n’okuguza amate (Dairy Development
 Corporation)

 HOPE Ekitongore ekirikuhwera abantu n’amaka gaabo kweyiha omu bworo
 (Household Opportunities for Poverty Eradication)

 LC Gavumeti z’Ebyanga (Local Government)

NAADs Ekitongore ky’eihanga ekirikuha obuhabuzi n’obuhwezi abahingi
 n’abatungi (National Agriculture Advisory Services)

 NEMA Ekitongore ky’Eihanga Ekirikujunaanwa aha Buhangwa bw’Ensi
 (National Environment Management Authority)

NGO Ebitongore ebitari bya Gavumenti (Non- Governmental Organization)

 REDDO Kukyendeeza omwoya omubi ahabw’okutema ebibira n’okubishiisha
 (Reducing Emissions from Deforestation and forest) Degradation

 OKUSHOBOORORA AMAKURU G’EBIGAMBO

[pic]

[pic]

3.0 AKATABO

[pic]

 Emiringo y’ebyobuhingi emirungi; ebirikukorwa kukyendeeza aha buzibu
 oburikurugiirira omu mpindahinduka y’obwire

 “Okwosya ebisigarira by’ebihingwa, nainga okwosya ebintu byona
 ebirikurugwamu omwika mwingi kushemereire kwetantarwa. Bishemereire
 kuhindurwamu orwezo. N’obu gwakuba omwata nagwo nigubaasa kuhindurwamu
 orwezo rurungi. okwosya ebintu byona ebirikurugwamu omwika mwingi
 nikwongyerera aha mwoya ogw’akabi oguri omu mwanya, ekirikurugiiriramu
 n’okwongyerera aha butagasi hamwe n’okutagata kw’ensi okutwarira hamwe”.

[pic]

[pic]

[pic]

[pic]

 30

[pic]

-----------------------

11

 10

 12

 20

 30

 29
</runya>
<runya parent_folder="compressedFiles.zip" id="file2565111" filename="farmers guide  runyankore Final.doc">
[pic]

 Ripaburika ya Uganda

 Minisiture y’ebw’Obuhingi n’Oburiisa, Enyamaishwa, hamwe n’Eby’obujubi

 OKUTANDIKA N’OKUTUNGUURA EKIBIINA KY’ABAHINGI N’ABATUNGI

 Enyorekyerero y’Abahingi n’Abatungi

[pic]

 [pic]

 NATIONAL AGRICULTURAL ADVISORY SERVICES

 Okwamwenda, 2013

National Agricultural Advisory Services, (NAADS) 2013
ISBN 1970-054-13

Obugabe bwona nibusigarira abahaandiikire ekihandiiko eki. Omuntu
naikirizibwa kushohoza n’okuha ebihandiikirwe omu kihandiiko eki
ahabwekigyendererwa ky’obwegyese hamwe n’ebigyendererwa ebindi
by’obushubuuzi hatariho kubanza yaatunga orusa oruri omu buhandiikye kuruga
owa mukama w’ekihandiiko eki, ku yaakuba amanyiise abandi ahu abiihire.
Okushohoza n’okuhereza ebihandiikirwe omu kihandiiko eki ahabw’okwenda
kubiguza ogundi murundi nari shi ahabw’obundi bushuubuzi otaine rusa oruri
omu buhandiikye kuruga aha waakihandiikire, tikirikwikirizibwa. Okushaba
orusa nikubaasa kutwarwa owa mukuru w’ekibiina kya NAADS aha Kibanja namba
5 aha Ruguudo rwa Kyadondo, aha Kizimbe kya Legacy Towers, Ekishengye B,
Nakasero, P. O. Box 25235, Kampala, Uganda.
Endagiiriro y’ebiri omu kihandiiko eki

| |Ebirimu |Orupap|
| | |ura |
| |EKICWEKA 1: KUTANDIKA EKIBIINA | |
|1.1|Ekibiina hamwe n’emigasho yaakyo | |
|1.2|Emihanda y’okurabamu kukora ekibiina ekiikiriziibwe | |
|1.3|Amatembezo ana (4) agarikurabwamu kukora ekibiina | |
|1.4|Enshonga ezirikureeteho enkwatanisa omu kibiina hamwe | |
| |n’okugumaho kw’ekibiina | |
|1.5|Ebikwatiraine n’ekibiina bitari bimwe na bimwe | |
|1.6|Ebirikworeka ngu ekibiina nikikora gye | |
| |EKICWEKA 2: OBWEBEMBEZI HAMWE NENDEBERERE Y’EKIBIINA | |
|2.1|Obwebembezi bw’ekibiina, omugasho ahamwe n’obujunanizibwa | |
|2.2|Okureeberera enkora y’ekibiina, ebikwato hamwe n’obukugu | |
|2.3|Ebintu ebirikuhwera omu kubaasa ekibiina | |
|2.4|Obukugu bw’okukozesa kubaasa ekibiina | |
| |EKICWEKA 3: KURUNDAANA EBYOKUKOZESA EMIRIMO Y’EKIBIINA | |
|3.1|Kurundaana eby’okukozesa | |
|3.2|Okubiika | |
|3.3|Amabanja | |
| |EKICWEKA 4: EKIBIINA KY’ABAHINGI N’ABATUNGI EKYA HAIDAARA | |
| |RY’AHAIGURU | |
|4.1|Ekibiina ky’abahingi n’abatungi ekya haidaara ry’ahaiguru | |
| |ekirikwetwa HLFO ni kiiha? | |
|4.2|Omugasho gw’ekibiina ky’abahingi n’abatungi ekya haidaara | |
| |ry’ahaiguru | |
|4.3|Empagi z’ekibiina ky’abahingi ekya haidara ry’ahaiguru | |
|4.4|Eby’okugyenderaho kukora ekibiina ky’abahingi n’abatungi | |
| |EKICWEKA 5: KUTEEREEZA ENSHONGA EZRIKUKWATA OKU N’OKU OMU | |
| |NTEEKATEEKA Y’ENTUNGUUKA | |
|5.1|Okumaraho obworo | |
|5.2|Kugira ebyokurya birikumara | |
|5.3|Kutereeza enshonga ezirikukwata aha bashaija n’abakazi omu | |
| |kukora ekibiina | |
|5.4|Kutereeza ebintu by’obuhangwa hamwe n’empindahinduka y’obwire | |
| |omu kukora ekibiina | |
|5.5|Kukyendeeza ebi akakooko ka siriimu karikureeta aha mirimo | |
| |y’ekibiina | |
| |EKICWEKA 6: KUTWARIRA HAMWE OMU NTEEKATEEKA, KUREEBERERA HAMWE| |
| |N’OKUSHWIJUMA | |
|6.1|Kutebeekanisiza hamwe | |
|6.2|Kureebererera hamwe | |
|6.3|Kushwijumira hamwe | |
| |Ekyongiirweho 1: ebyokureeberaho by’ebihandiiko by’ekibiina | |
| | | |
| | | |

Okwanjura ekihandiiko eki

Ekihandiiko eki kikaruga omu kihandiiko ekihango ekirikwetwa Farmer
Institutions Development (FID) Training Manual, nk’enyorekyerero y’abahingi
n’abatungi abarikwejumbira omu mirimo ya FID. Nikiha okwetegyereza nk’oku
ekibiina kiine kukorwa, kutunguuka, hamwe n’okugumaho.

FID yo neeyorekyerera abakugu abarikugita omu nkora, kandi kyo ekihandiiko
eki nikihabura abari omu bibiina by’aha rurengo rw’ahansi orurikureebererwa
aba Agricultural Technology and Agribusiness Advisory Services (ATAAS).
Abagyendereirwe kuta FID omu nkora ni: Abarikuhwera omu byaro abarikwetwa
CBFs hamwe n’abarikutunguura emirimo y’ekibiina abarikwetwa GPs boona
abaahereze kutunga okwegyesebwa FID.

Nahabwekyo, ekihandiiko eki tikirikwihaho nainga kuza omu mwanya gwa FID
kwihaho nikyongyerera aha bi FID erikugambaho.

Dr. Samuel Mugasi
Executive Director

Okusiima

Ekihandiiko eki kuruga omu kindi kikaihwamu omukugu (Mrs. Luzobe Beatrice)
owaashwijumire ekihandiiko ekihango ekya Farmer Institutions Development
Training Manual. Naasiima omurimo gw’abataire omu nkora ekitabo ekihango
kandi bakeejumbira omu kukishwijuma. Okusiima kw’omutaano nikuza aha
disiturikiti ya Mpigi namunonga abo abarikukora emirimo y’eby’obuhingi
n’obutungi, abaakozire n’omuhimbo kureeba ngu ekihandiiko eki kyashwijumwa.
Okwebaza okwomutaano nikuza ahari abo abarikuhwera omu byanga hamwe
n’abarikutandikaho ebibiina abarikuruga omu magomborora aga Kamengo na
Buwama abaakyebeire ekihandiiko, hamwe n’abahingi abaagarukiremu ebintu
bikuru ahabw’okuta aha mutindo ekihandiiko eki.

Nitusiima obuhwezi bwa sente obwarugire omu purogyekiti ya ATAAS
obwatuhwereire kukora ekihandiiko eki.
EKICWEKA 1: OKUTANDIKAHO EKIBIINA

1.1 Ekibiina hamwe n’emigasho y’akyo

1.1.1 Ekibiina Ky’abahingi n’abatungi nikyo kiiha?

Ekibiina ky’abahingi n’abatungi nikyo abantu bari
kwegaitiramu n’ekyetengo ky’okuganiira aha nshonga
z’obuhingi hamwe n’obutungi bwabo obwa buriijo.

1.1.2 Omugasho gw’ekibiina ky’abahingi nainga abatungi

 ▪ Okuhitsya aha muhingi n’omutungi obuheereza
 bw’obuhabuzi, obukoryo, obutare hamwe
 n’okumanya kuronda obutare bw’ebihingwa,
 n’okutunga bwangu amabanja.
 ▪ Kwongyera amaani g’okutunga n’okukozesa
 obukoryo butsya ahabwokuba ba memba b’ekibiina
 nibahigwa/nibagyemeserezebwa kukozesa obukoryo
 obutsya.
 ▪ Abahingi n’abatungi nibabaasa kukorera hamwe
 omu kuronda obutare bw’ebihingwa byabo
 n’okugura eby’okukozesa. Omuri ekyo, nibatunga
 amaani nairaka rihango.
 ▪ Kuhwera abakozi b’ebyobuhingi n’obutungi kuhika
 aha bahingi n’abatungi baingi omu bwire bumwe.
 ▪ Kyanguhi kukozesa obukoryo butsya kuteereza
 hamwe n’okutaho oby’okurugamu.
 ▪ Kutaho enkora y’okuhwea abahingi n’abatungi
 kumanyana, kubagana obukugu hamwe n’okwegyera ahari bagyenzi baabo.
 ▪ Kurabira omu kibiina, ba memba nibabaasa kuhindura entekateeka yaabo
 embi, emicwe hamwe n’eby’entuura.
 ▪ Ebibiina nibiha abahingi n’abatungi omugisha
 gw’okwejumbira omu nteekateeka z’entunguuka.
 ▪ Abahingi n’abatungi baaba begaitsire hamwe, nibarahuka
 kuzoora/kureeba oburemeezi kandi bareebe oku babaasa kutaho oburyo
 by’okubumaraho.
 ▪ Kutunguura enkorengana y’abaantu aharurengo rw’ebyanga.
 ▪ Ebibiina nibikora emigasho nyingi nk’ey’okuhereza obutumwa hamwe
 n’okumanyisa abantu obukoryo butsya.
 ▪ Ebibiina nibihwera abantu b’omubyanga kutaho enteekateeka hamwe
 n’okurinda gye eby’okukozesa.
 ▪ Kuhwera abahingi n’abatungi kwenyigira omu kureeberera hamwe
 n’okuhabura aha enteekateka z’ekibiina.

1.1.3 Emiringo hamwe n’ebicweka by’ekibiina ky’abahingi hamwe n’abatungi.

Abahingi hamwe n’abatungi kwebaganisamu okurugirira aha bashaija n’abakazi,
emyaka, obushubuzi, embeera y’entatsya. Ekyokureeberaho: ebibiina
by’abashaija, ebibiina by’abakazi, eby’eminyeeto, eby’abagurusi,
eby’orujwangye hamwe n’ebibiina by’abarema.

Ebibiina biri omu miring ebiri: Ebihandiikisibwe omugavumenti kandi
bitongoziibwe hamwe n’ebitahandikisibwe kandi bitatongoziibwe. Ebibiina
ebitahandikisibwe nibibaasa kugira obumanyiso oburikushushana n’obwebibiina
ebihandikisiibwe omu butongore.

1.2 Omuhanda gw’okukora ekibiina ekihandikisiibwe/ekitongoziibwe
1.2.1 Omuhanda

Ekibiina ekitongoziibwe nekyetaaga akamanyisho hamwe n’entaniso ahabwokuba
ebyo n’ibitaanisa ba memba b’ekibiina aha bandi hamwe n’ekibiina aha bindi.
Omuringo gw’okuhandiikisa ekibiina omugavumente gurimu ebihandikirwe
ahansi:
 ▪ Kuronda eizina ry’ekibiina: eiziina ry’ekibiina n’akamanyiso
 akarikwejunisibwa kworeka entaniso y’ekibiina kuruga aha bindi
 bibiina. Nabw’anyuma, reshemeraire kw’oreka ekibiina omunsi yoona
 kandi n’abanyakibiina bashemereire kury’esiimisa. Kandi eiziina eryo,
 niribaasa kuteekateekyerwa aha nkora y’abashaija n’abakazi b’ekibiina,
 eby’obushubuzi nainga emirimo hamwe n’okuronda ekibiina.
 ▪ Omwanya gw’okutamu ekibiina: Ekibiina kishemareire kuza omu mwanya
 murungi oguri kurahuka kureebwa hamwe n’okuhikibwaho.
 ▪ Endagiriro ya posita: kukozesa empurizana y’okukozesa muhanda
 ebaruha hamwe n’ebiindi bintu ebihandikirwe.
 ▪ Amateeka g’ekibiina: Amateeka n’eky’omugasho munonga aha kugumaho
 kw’ekibiina. Nigatondekagye ebigyendererwa by’ekibiina, ebiragiro
 hamwe n’eby’okugyenderaho omu kwebembera ekibiina. Ekibiina ekiine
 obwebembezi burungi nikiguma kirikuhebwa ekitiinisa omu byanga kandi
 n’abantu barikukireba gye.
 ▪ Obwebembezi bw’ekibiina: Eki n’ekintu kikuru munonga ahabwokuba
 nikyorekyerera enkora n’endeeberera y’ekibiina. Ekibiina kyaba kiine
 obwebembezi burungi nikiija kuguma nikireebwa gye abantu kandi
 kiheebwe ekitiinisa omu byanga.
 ▪ Ebishare by’ekibiina: ebishare by’omunyakibiina n’okwehayo n’omutima
 gumwe kuruga owa buri munyakibiina. Ekishare nikira kushashurwa
 omurundi gumwe omu muringo gw’esente kandi nizishoroozebwa omurundi
 gumwe omu mwaka. Esente ezo nizeejunisibwa kubaisaho, enkora
 n’endeeberera y’ekibiina. Ekishare kya buri munya kibiina
 nikimureetera kuteerana n’ekibiina kandi nikimanyisa obwekambi
 n’obumwe. Abanyakibiina boona nibaikirizana aha muhendo gw’esente ezi
 buri munya kibiina araashashure hamwe n’obwire obu araashashuriremu.
 ▪ Ebihandiiko by’ekibiina: ebihandiiko biine omugasho gw’amaani
 ahabwokuba nibihwera abanyakibiina kuguma nibaijuka ebyasharwamu hamwe
 n’emirimo eyaabaheebwa.

1.2.2 OKUKORA KONSITITYUSHONI

Konsitityushoni n’ekihandiiko ky’ebiragiro ebikozirwe abanyakibiina obwo
barikukorera hamwe. Nikishoboorora ekigyendererwa kikuru, ebigyendererwa
ebindi hamwe n’amateeka g’okugyenderaho agarikworekyerera oku emirimo
y’ekibiina eraakorwe. Konsitityushoni neeshoboorora kurungi obugabe
n’obujunaanizibwa obwa buri munyakibiina obu aine aha kibiina kye.
Konsitityushoni neebaasa kukorwa kandi ehindurwe abanyakibiina boona.
Amateeka g’ekibiina gashemereire kwikirizibwa abanyakibiina boona.
Konsitityushoni neehinduka kurugiirira oku ekibiina kirikukura. Nahabwekyo,
konsitityushoni neehinduka. Abanyakibiina bonka nibo bakukora amateeka.
Konsitityushoni y’ekibiina eshemereire kukorwa nainga kuhandiikwa omu
murimi rworobi orurikwetegyerezebwa buri munyakibiina kandi buri omwe
atungyeho kope.

Ekyokureeberaho ky’okukora konsitityushoni

|No.|Ebirimu |Enshonga z’okuteisaho |
|1 |Eiziina ry’ekibiina|Nirirondwa abanyakibiina bonka |
|2 |Endagiriro |Omwanya hamwe n’akasanduukye ka posita |
|3 |Ebigyendererwe |Okurugiirira aha kibiina ky’abahingi, |
| |by’ekibiina |abatungi, abashuubuzi nainga abahereza. |
|4 |Ba memba |Ni baahi, omuhendo gwabo, hamwe |
| | |n’obujunaanizibwa |
|5 |Obwebembezi/akakiik|Omuringo gw’okuronda abeebembezi, omuringo |
| |o |gw’okuteera oburuuru, ebicweka |
| | |by’obwebembezi, emirimo y’akakiiko hamwe |
| | |n’abanyakakiiko, obwire bw’omuntu arikumara |
| | |omu bwebembezi hamwe n’okushenya ekibiina. |
|6 |Okuhabura |Ni ki ekirikubaasa kukorwa emirimo |
| |n’okufubira |y’ekibiina ku yaakuba etakozirwe gye nainga |
| |abanyakakiiko nka |haabaho emikorere mibi? Omuntu naabaasa |
| |haabaho abayetwara |kutanga nainga kubaingwa. |
| |kubi | |
|7 |Obwire bw’enkiiko |Omwanya, eshaaha, orunaku, omuhendo |
| |nainga okusharamu |gw’abanya kibiina ogurikwetengwa kusharamu, |
| | |ebitarikumanywa nari ebyasharwamu abantu, |
| | |abanyakibiina abaikiriziibwe kuteera |
| | |oburuuru. |
|8 |Eby’esente hamwe |Omunyakibiina, omu mwaka ashemerereire |
| |n’ebishare |kushashura sente z’okuba memba, aheyo esente|
| | |ezindi za buri mwaka, nainga aheyo obuhwezi.|
| | |Ni ryari obu ashemereire kushashura, |
| | |omuhendo gw’esente, naashashura oha, eiziina|
| | |rya banka, eiziina rya akaunti, enkozesa |
| | |y’ebishare, ekyokukorera sente ezirikubura, |
| | |abataireho emikono. |
| |Kubiika |Ekigyendererwa, zibikwe nkahi, zabiikwa |
| | |zita, kuhandika buri kimwe ekyakorwa, |
| | |kukyebera buri kimwe ekihandiikirwe. |
|9 |Kuhandiika buri |Nikiha ekishemereire kubiikwa, oha |
| |kimwe kyona |ashemereire kukihandiika n’okukibiika. |
| |ekyakorwa | |
| |n’okukibiika gye | |
|10 |Amagoba |Enkozesa y’amagoba, oku garaabaganwe, |
| | |nigabaganwa ryari, nooha oraabagane. Ni |
| | |kiiha ekyakukorwa nk’omunyakibiina yaafa, |
| | |yaaruga omu kibiina, yaayosha hamwe |
| | |n’okunagirira emirimo y’ekibiina. |
|11 |Okufumbira ba memba|Okwosha, kukyerererwa, enshonga |
| | |ezirikwikirizibwa, omuhendo gw’omutango, |
| | |okugushashura ryari, ni kiiha ekyakukora |
| | |nk’omunyakibiina yaaremwa kushashura |
| | |omutango. |
|12 |Amabanja |Ebiragiro by’okwohoza sente z’ekibiina aha |
| | |banyakibiina, amagoba agaraashashurwe, |
| | |omuringo gw’okugashashuramu, ebifubiro |
| | |by’okuha abataraashashure. |
|13 |Enkorengana |Ebibiina n’ebindi bigombe, ekibiina ebi |
| | |kyakubaasa kukwatanisa nabyo. |
|14 |Okusheenya |Muhanda ki ogwakubaasa kukuratwa nka haabaho|
| | |obutaikirizana, okusheenya nari okuheza |
| | |ekibiina. |

1.2.3 Okuhandiikisa ekibiina
Okuhandiikisa ekibiina n’okumanyisa
 ekibiina omu beebembezi (ab’ekyaro,
 ab’emiruka, ab’egomborora, hamwe
n’aba disiturikiti) hamwe n’ebindi
bitongore by’entunguuka. Eki nikikorwa
ekibiina kyaheza kumariiriza
konsitityushoni. Ekyo nikihwera
abeebembezi b’ekyaro hamwe n’abakozi
b’entunguuka kukita omu nteekateeka zaabo
z’okuhisya obuhereza hamwe n’okukozesa
ebintu ebiriho. Okuhandiikisa ekibiina
nikikorwa omu buhandiikye reero kitunga
ebaruha.

1.3 Emihanda ena (4) y’okutunguura ekibiina
Ebibiina obwire obwingi nibikira kuraba omu mihanda ena nk’oku
kirikushoboororwa ahaifo:
 1. Kukikora: abantu abaine oburemeezi nainga ebyetaago birikushushana
 nibeteerana, beemanya nk’oku bari omu kibiina omwo. Okwejumbira kwabo
 omu kibiina nikureetera abantu baayetegyereza emicwe n’enkora
 yekibiina hamwe n’aburi omwe. Nibanjura kandi bagaaniira
 ekigyendererwa ekyabareetera kuba hamwe. Kandi nk’ekibiina
 kirikuhinduka, ebiragiro by’okuhwera, okusharamu hamwe n’ebikorwa
 by’ekibiina omu bwire bw’omumaisho.
 2. Obutaikirizana: Eidara eri, nirishangwamu obutaikirizana, entongani
 hamwe n’okuhenda ebiragiro bihinguziibwe. Abantu nibangana munonga
 kandi baherana n’ebyabo eby’omunda. Kwonka, ebyo byona byakwatwagye,
 omuhanda ogwo, niguretaho enteekateeka y’okutandikaho ebigyendererwa
 bitsya, omuringo hamwe n’emwitwarize.
 3. Okukorerahamwe: omu muhanda ogu, abantu nibatandika kwega emitwarize
 y’ekibiina, enkwatanisa, okuhwerana hamwe n’okuhaburana, okwehayo
 kukorera ekibiina kandi n’okumanya ngu enshobi n’ekicweka kimwe ahari
 ebyo ebibashemereire kumanya kandi bakazigorora hamwe.
 4. Okukora: omuhanda ogu nigworeka obukuru n’ebirugire omu kukora
 bwanyima y’okumara emihanda eshatu ayaagambwaho aharuguru. Ba memba
 b’ekibiina nibamanya kandi bakora emirimo y’ekibiina ahabwokuba
 baaherize kwega kukorengana. Obujunaanizibwa nibwanguha kandi bukora,
 amaani g’abanyakibiina nigakora emirimo kandi enyetegyegyereza ensya
 hamwe n’ebyokukora bireebeke.

 1.4 Enshonga ezirikureetaho obumwe n’okugumizamu kutunguuka omu kibiina
 ▪ Enkiiko: okubugana kw’ab’ekibiina buriijo nikureka baayejumbira omu
 kukora emirimo y’ekibiina kibareetera okutwara ekibiina nk’ekyabo.
 ▪ Kumara ebyetaago by’ekibiina (ekigyendererwa kimanyirwe kurungi,
 ebigyendererwa birungi, enteekateeka y’eby’okukora, okubaho
 kw’eby’okukozesa hamwe n’okuburwa kutaahataahwamu eshonga z’aheeru,
 nibiija kureka ba memba baakwatanisa).
 ▪ Kumara ebyetaago bya ba memba b’ekibiina: tihariho muntu weena
 orikubaasa kukora gye ebyetaago bye byona byaba bitakozirweho.
 ▪ Oku ekibiina kirikwingana: ebibiina bihango bigumire okureeberera
 n’okubirindira hamwe kusinga ebibiina bikye.
 ▪ Okushushana kw’ebibiina: abantu abarikwingana hamwe
 n’abarikushushanisa ebi barikwenda nibakwatanisa kusinga abantu
 abatarikwingana hamwe n’abatarikushunisa byetengo.
 ▪ Kutiina: tihariho n’omwe orikugira obusingye omu kutiina.
 N’ahabwekyo, obusingye kuruga aheeru hamwe n’omu kibiina nibureeta
 enkwatanisa omu banyakibiina.
 ▪ Emigyenzo y’ekibiina: emigyenzo erikukorerwa hamwe neegaita
 abanyakibiina omu muringo muringi kusinga egyo migyenzo ekozirwe
 bakye.
 ▪ Obwebembezi: abeebembezi abarikuhurikiriza kandi abariho,
 barikuteekateeka ahonaaho, barikufayo, abanyamazima kandi abaine
 rukundo nibareetera ekibiina kyahama.
 ▪ Okubagana kurungi ebirugire omu kibiina: omuringo murungi
 gw’okubagana ebirungi by’ekibiina nikuhezaho entongani, obutaikirizana
 reero kibareetera okuguma nibakwatanisa.
 ▪ Okwemererera abantu b’emiringo etari emwe nka eminyeeto, abarema,
 ab’enkura etarikushushana, omu bwebembezi.
 ▪ Obutashoroora omu bantu, ekyokureeberaho abantu abarwaire siriimu.

1.5 Empindahinduka omu kibiina
Empindahinduka omu kibiina
Nikimanyisa enkorengana eri ahagati ya ba memba b’ekibiina abarikumanyana
gye. Abeebembezi hamwe na ba memba b’ekibiina baine kumanya enkora
y’ekibiina hamwe n’abantu abu barikukora nabo reero babaase kureeberera
ekibiina omu kwega n’okukora. Kandi hariho amaani agarikuteganisa emikorere
y’ekibiina. Obwire obwingi nibwo burugo bw’entongani. Abeebembezi hamwe
n’abanyakibiina bashemereire kuronda enkora enungi y’okumaraho
obutaikirizana oburikureetwa enshonga ezirikuruga aheeru n’omu kibiina.

1.5.1 Enshonga ezirikuruga omunda omu kibiina
 ▪ Embeera ei ekibiina kirimu (neebaasa
 kuba nungi, erikwesigwa, nainga
 etakwetegyerezebwa).
 ▪ Obwire obu ba memba bakozire hamwe.
 ▪ Obutashushanisa mitwarize hamwe
 n’emikorere.
 ▪ Obwebembezi/endeeberera mbi
 ▪ Okwejumbira omu mirimo nainga
 omu kuteisa.
 ▪ Omutindo gw’ebintu bimwe na bimwe.
 ▪ Obutagira kigyendererwa kirungi.
 ▪ Kukorera omu mushana hamwe n’obwesigwa.
 ▪ Ebintu ebitungirwe abantu baingi hamwe n’ebitungirwe omuntu omwe.
 ▪ Omuhendo gw’abantu ogurikukora ekibiina (ogutarikurenzya abantu 30)
 ▪ Obuhangwa bw’abantu abarikukora ekibiina

1.5.2 Enshonga ezirikuruga aheeru y’ekibiina

Ezi n’enshonga ezirikuruga aheeru azirikukora aha bibiina. Ezi nizo:
 ▪ Ebikorwa byabantu b’ekyanga;
 ▪ Eby’obutegyeki nainga eby’entaasya.
 ▪ Ebi abantu b’aheeru barikuteekateeka kutunga aha kibiina.
 ▪ Ebiteekyerezo ebirikwenda kuheebwa ekitiinisa.
 ▪ Ba memba abasya nibareetera ekibiina embeera y’aheeru hamwe
 n’okuhakanahakana n’ebindi bibiina.
 ▪ Emirimo y’ebindi bibiina, ebitongore, zaagavumenti n’ebindi.

Enshonga ezaagambwaho aha ruguru nizireetera enkora y’ekibiina kandi obwire
obwingi nibwo burugo bw’entongani. Abeebembezi hamwe na ba memba
bashemereire kuronda n’okuteekaho enkora nungi y’okumaraho obwangani
n’obutakwatanisa oburikureetwa enshonga z’aheeru n’omunda y’ekibiina.

1.6 Ebirikworeka oburungi n’obuhanguzi bw’ekibiina
 ▪ Okwehayo kuhika aha bigyendererwa bya boona.
 ▪ Kwesiga n’okwehereza ekitiinisa.
 ▪ Kuhandiika ebiragiro n’amateeka omu muringo gwa konsitityushoni
 ▪ Obwebembezi burungi hamwe n’obujunaanizibwa.
 ▪ Omutima gw’okukorera hamwe; ba memba okwejumbira omu kusharaho,
 kuhereza ebiteekateeko hamwe n’okukora.
 Ebirungi: ba memba b’ekibiina nibeetenga kusiimwa nainga kubaha ebirabo
 ahabw’amaani gaabo. Ebirabo nibibaasa kuba sente nainga ebindi bintu.
 ▪ Kutaho emirimo erikureeta sente.
 ▪ Kuhandiika n’okubiika buri kimwe kyona ekirikukorwa. Okuhandiika
 ebirikukwata aha kibiina hamwe n’emirimo y’ekibiina, ni kirungi
 munonga.
 ▪ Omusingye gw’okubiika hamwe n’amabanja.

EKICWEKA 2: OBWEBEMBEZI N’ENDEEBERERA Y’EKIBIINA

2.1 Obwebembezi bw’ekibiina
2.1.1 Obwebembezi n’enki?
Okwebembera, n’okworekyerera
hamwe n’okuragiira abandi bantu
 kukora beekundiire kwenda ngu
batungye ekigyendererwa eki
baayeteereireho. Ekibiina ekirikukora,
kandi kikebaisaho, nikyetenga
obwebembezi obuhikire kworeka
hamwe n’okuragiira abandi ba
nyakibiina kukorera aha kuhika
ekigyendererwa ky’ekibiina ebyetengo
by’ekibiina. Obwebembezi bw’ekibiina
nibuteekwa kubamu abeebembezi
abateereirwe oburuuru obwa boona.
2.1.2 Emiringo y’obw’ebembezi: hariho emiringo mingi y’ab’ebembezi
kurugiirira aha mitwarize hamwe n’embeera oku barikwebemberamu abandi.
Emiringo yoona eine ebirungi n’ebibi okurugiirira aha mbeera hamwe
n’ebirikwetaagisa kukorwa. Ekintu ekirikusingayo okwetengwa n’omwebembezi
otaine busomankuzi kandi otarikushoshora mu bakozi.
a) Enkora ya demokoraase: egi nekorengana n’abantu kusinga emirimo ei
abantu barikukora. Aha omwebembezi naagyendera aha nkora nungi y’abamemba
b’ekibiina n’okukuratira munonga ebiteekateeko by’abantu, entongani
nibazimaraho rwatu, nikireetera ba memba kwegambaho, okusharamu okwahamwe,
amateeka nigashoboororwa, nibateekaho embeera y’okutwara ekibiina
nk’ekyabo, nibaikiriza empinduka, nibiikiririza omu kumanyisana nk’omuringo
gumwe omurungi ogw’okuhurizana aha nshonga enkuru munonga, nibiikiriza omu
mpurizana, kandi okuha abandi emirimo y’okukora ni kyanguha.

Ebizibu by’abo

Nibakora mpora, kandi tibakakora gye omubwire bw’akatabanguko, tibaine
buringaniza bwona omubantu hamwe n’emirimo eibari kukora, kandi
tibakasharamu mangu.

b) ‘Bangamba nyenka’ abarungi

Aba bo nibenda kureeba ebikozirwe kusinga abantu abarikubikura, nibatwara
abakozi babo nkabaziare babo, okwehayo kandi beteeka ahagati y’emirimo
y’ekibiina eki bari kukorera. Tibakatendeka bebembezi ahabwokuba baine
okwemaririra kwingi, kandi nikibagumira kukuma emicwe yabo.

Ebizibu Byabo: Buri kimwe nikyetororera aha mukono gw’omwebembezi kand baba
batariho, tihaine nakimwe ekiri kubasa kukorebwa. Ba memba abatarikwenda
kutwarwa nk’abaana, nibabasa kutaho enkora eyabo.

c) ‘Bangamba nyenka’ abarikukorera aha biragiro
Nibagyendera aha biragiro kandi nibakorera aha kuragiira abandi bantu,
nibenda abantu bakuratire ebiragiro byabo hatariho kubuuza, tibarikubaasa
kweteekateekyera n’okutaho ekintu ekyabo ahabwabo kandi tibarikwikiririza
omu mpindahinduka. Baine enyikiriza:
ey’obutaranzya hare, kukora ekireingaine, kandi tibarikufayo aha bantu.
Nibatwara ebigyendererwa byabo nka kikuru, tibakaahurikiriza amagyezi
g’abandi bantu; nibakunda kuhakana munonga kandi tibarikukora na bandi,
kandi nabwo tibarikuha bandi mirimo; nibo bakwemanya ngu nibakora gye,
tibarikuha bandi mugisha gw’okumanya ngu nabo nibakora gye, kandi buri
nshobi yoona nibagibarira aha bandi.
Ebizibu byabo
Emirimo neeyemerera ahabw’okurinda ebiragiro bya bakama baabo kandi
nikibaasa obutagira makuru omu bwire bw’obutabanguko.

d) Ebinyamwikiririze: tibarikusharaho kandi nibooroba mangu haabaho
ekyabakanga. Bo nibenda ngu bashemeze abo abari ahaiguru yaabo, bo
nibaihamu omuhanda ogwanguhi, kandi ahu beemereire tihariho orikuhamanya.

Ebizibu byabo
Obwire obwingi, tihariho kirikugyenda omu maisho ahabwokugira ngu
tibarikusharaho mangu.

e) Abatarikwefeerayo: aba bo nibaragiira
 kakye kandi baha obusingye bwingi omu
kusharaho ebintu byona, aha bantu abu
barikwebembera. Aharibo, abantu ni
kikuru waagyeragyeranisa n’ebigyendererwa
hamwe n’emirimo, kandi bo tibarikufayo aha
kutunga ebirungi. Niboorobera buri omwe,
nibamara omuhimbo kandi nibareeta
obutambanguko omu kibiina.
Ebizibu byabo
Eki nikireetaho obutabanguko kandi kireka ekitongore kyashenyuka.

2.1.3 Ebirikukora Omwebembezi Murungi
 ▪ Naahurikiriza, naafayo kumanya ekirikufa aha bantu b’arikwebembera,
 naakora n’amaani, n’emanzi, naasharaho, naamanya, naakorera omu
 mushana, arikubaasa emirimo, atarikutiinatiinisibwa, orikwikiriza
 ebiragiro, naamanya eki ashemereire kukora, tarikugwera rubaju,
 naayejumbira omu mirimo, naatamu abandi omuhimbo gw’okukorera hamwe
 kandi naayoreka obwengye.
 ▪ Omwebembezi murungi aine obwesigwa, amaani, tarikushoshora,
 naaragiira kukye, naamanyisa abantu eki bashemereire kumanya
 (naahurikiriza kandi aha ekigarukwamu) naaramura entongani n’endwano
 omu bantu b’ekibiina, naashaba kwonka tarikugyema, tarikwefaho wenka
 kandi ni munywani wa boona, naikiriza kandi ahagira abaamuhakanisa
 n’enshonga, naayesiga abo abu arikwebembera, naabiika ebihama
 by’ab’ekibiina kandi ti musinzi.

2.1.4 Ebirikukora obwebembezi
Emyanya mikuru erikukora obwebembezi obwijwire n’egi ahaifo:
Mukuru w’entebe, omuhwezi we, omuhandiiki, omubiiki, hamwe n’abandi
banyakakiiko. Omu bibiina, kishemereire kukorwa ngu obuhangwa bw’abantu,
eminyeeto hamwe n’abantu abaine oburemu aha mibiri yaabo nk’abarema
bashemereire kuza omu bwebembezi bw’ekibiina.
2.1.5 Emigasho y’obwebembezi
 ▪ Kworekyerera kibiina omu nteekateeka, omunkora, kureeberera
 n’okuhabura (kukora n’ibandi).
 ▪ Kutaho enkora nungi y’okujanjaaja obutumwa omu bantu hamwe n’emirimo
 y’ekibiina.
 ▪ Kuta ebiragiro omu nkora.
 ▪ Kwegyesa n’okuhabura ba memba b’ekibiina.
 ▪ Kurundaana n’okutereeza abanyakibiina kukora emirimo y’ekibiina.
 ▪ Kutaho eby’okwegyesa abandi bantu.
 ▪ Kushomesa abantu kubaasa kukora kurungi munonga.
 ▪ Kuteisa aha bintu ebi ekibiina kirikwetaaga hamwe n’obuhereza
 n’ebyokukozesa.
 ▪ Kumanyisa abandi kandi n’okuteekano ebyokugarukamu.
 ▪ Kuhereza amagyezi aha ndeeberera y’ekibiina hamwe n’okukishenya.
 ▪ Kworeka n’okuteisa aha bigyendererwa bisya by’ekibiina.

2.1.6 Emirimo y’obwebembezi
Buri bwebembezi bwine emirimo yaabwo emitongore. Ahabw’obwebembezi burungi,
n’okwenda kwehara obwangani n’entongani, abeebembezi b’ekibiina
tibashemereire kwozya amaisho omu mirimo y’abandi beebembezi.

Ebi mukuru w’entebe aine kukora
 ▪ Kureeba ngu abanyakibiina boona bayenyigira omu kusharamu.
 ▪ Kureeberera abandi banyakibiina ngu bakoregye emirimo y’ekibiina.
 ▪ Kushutamisa kandi n’okukora enkiiko
 ▪ Kwebembera kukora enteekateeka y’emirimo z’ekibiina.
 ▪ Naaramura entongani n’endwano kandi arinda obusingye omu ba memba
 boona.
 ▪ Naayemererera ekibiina kye omu nkiiko ezirikubaho omu bibiina
 ebindi.
 ▪ Naaronda sente hamwe n’ebindi ebirikubaasa kwemerezaho ekibiina.

Ebi omuhwezi wa mukuru w’entebe ashemereire kukora
 ▪ Naakora emirimo y’okujwekyera mukuru w’entebe atwariiremu
 n’okushutamisa enkiiko obwo mukuru w’entebe yaaba atariho.

Ebi omuhandiiki ashemereire kukora
 ▪ Naahandiika, kandi abiika byona ebyakorwa n’ebi baateisa.
 ▪ Naahandiika kandi ahereza ba memba obutumwa
 ▪ Naatereeza omwanya gw’orukiiko
 ▪ Naashoma ebiteiso ebyateisiibwe omu rukiiko orwenyimaho.

Ebi omubiiki ashemereire kukora

 ▪ Naabiika empapura zoona eziine akakwate n’ebya sente
 (ekyokureeberaho, enshohoza, entaasya, ebyaguzibwa, n’esente
 ezaatungwa)
 ▪ Naabiika gye kandi areebera sente z’ekibiina.
 ▪ Naaronda ebintu ebirikurugwamu sente n’ebyokukozesa.

Ebi abanyakakiiko bashemereire kukora
 ▪ Nibaza omu nkiiko zoona.
 ▪ Beenyigira omu kusharamu.
 ▪ Bakora emirimo erikubaheebwa abanyakakiiko abandi.

2.2 Oku ekibiina kirikubaasibwa
Kubaasa ekibiina
Kubaasa ekibiina nikimanyisa kukozesa ebintu nka; abantu, sente hamwe
nebiindi bintu kwenda hika aha ebigyendererwa by’ekibiina. Okureeberera
ekibiina ni kikuru aha kutunguura n’okugumaho kw’ekibiina. Nahabwekyo, buri
kibiina kiine kutunga obwebembezi n’obukozi burungi.

Ebi abarikubaasa ekibiina bashemereire kukora
Kukozesa kurungi ebikozeso nikitaaga enkora egi ehaifo: enteekateeka,
enkwatanisa, endeeberera, n’enshwijuma.

Enteekateeka ni okutaho hamwe n’okusharamu ekigyendererwa kikuru
ky’ekibiina hamwe n’emirimo eraakorwe kwenda kuhika aha bigyendererwa.
Enteekateeka ni kikuru omu kuta omu nkora kurungi emirimo y’ekibiina.
Enteekateeka neereetaho enkora y’okureeba ngu emirimo y’ekibiina abantu
baagikora beekundiire kutari kugira ngu ebagwireho bugwi. Ekyo kishemereire
kwenyigirwamu buri munyakibiina weena omu kusharamu hamwe
n’okweteekateekyera entwaza y’emirimo. Ekyo nikishemeza abanyakibiina kandi
kibongyera omuhimbo gw’okukora emirimo yekibiina hamwe n’okuhayo omu
kibiina ebintu ebyokukozesa. Nikigaruka kireka abantu baatwara ekibiina
nk’ekyabo ahabwabo. Nahabwekyo, enteekateeka y’ebibiina eshemereire kukorwa
boona.

Kurundaana kuronda, kutunga, kutebeekanisa hamwe n’okugaba abakozi, sente
hamwe n’ebindi bintu by’okukozesa ebirikwetaagwa omu kuta omu nkora
enteekateeka. Nikitwariramu kwetegyereza emirimo erikugyenda omu mainsho
n’okugambira abu kirikukwataho ebirikuteekateekwa kutunga. Okurundaana
kurungi nikwenda enkora nungi kuteerera abantu omuranga.

Okureeberera kureeba ngu emirimo etairweho ekozirwegye kandi ekozirwe
ebintu ebiikiriziibwe hamwe n’omu bwire burungi. Okureeberera kurimu
okwetegyereza, enkora hamwe n’okwemereza enkora embi.

Okushuura n’okushwijuma n’okushwijuma enkora kureeba ngu ebigyendererwa
n’enteekateeka ezitairweho zaakorwa gye kandi n’ekigyendererwa nakyo
kyatungwa. Okushwijuma n’okushuura birimu okutaho omutindo, kuhika aha
buhanguzi, ebirikuremesa n’oburemeezi omu kunta emirimo omu nkora. Buri
omwe aine kubyejumbiramu.

2.3 Ebikwato by’okubaasa ekibiina

Ekikwato ky’okubaasa ekibiina nikimanyisa oburwo bw’okukozesa kuhwera
kubasa ekibiina.

Eby’okureeberaho eby’ebikwato n’ebi ahaifo;

 1. Enkiiko

Enkiiko n’ekikwato kyomugasho munonga
omu kubaasa ekibiina ahabwokuba nizihereza
 omwanya gw’okuhaana amagyezi, obwengye,
 obukugu, ebiteekateeko n’enshonga. Enkiiko nizigaruka ziha omwanya
gw’okugaruka kuteekateeka n’okugaruka omu mirimo y’ekibiina hamwe
n’okumanya oburemeezi hamwe n’oku bwakubaasa kumarwaho.

Emicwe hamwe n’okwejumbira omu nkiiko:
Abanyakibiina boona bashemereire kwejumbira omu nkiiko, batwaze kurungi,
bahe abandi ekiniisa kandi bareebe ngu orukiiko rwahwa gye.

Kutebeekanisa orukiiko (mukuru w’entebe hamwe n’omuhandiiki)
 ▪ Izooba, eshaaha, omwanya, obwire obu abantu boona barabaase kubaho.
 ▪ N’ahabwekyo, abanyakibiina bashemereire kwikirizana aha kusharamu
 eizooba, eshaaha, n’omwanya okwenda kwehara okwoshayosha.
 ▪ Ab’ekibiina nibashaba omuhandiiki nainga karaani kwijusya ba memba
 boona orukiiko rwaba nirubura esande emwe n’ebiro bibiri kubaho.
 ▪ Kutereeza omwanya ahu orukiiko ruraashutame (ebyokukozesa
 nk’entebe).
 ▪ Kukora ahaby’entambura hamwe n’ebyokunywa kyaba nikibaasika.

Kushutamisa orukiiko
Mukuru w’entebe
 ▪ Naayakiira ba memba boona.
 ▪ Ayanjura ekigyendererwa ky’orukiiko.
 ▪ Agamba aha bikuru by’orukiiko.
 ▪ Atongoza nari ahindura bikye omuri agenda (nikikorwa ba memba
 b’ekibiina boona)
 ▪ Akuratira ebikuru ebyagambwa omu rukiiko.
 ▪ Aikiriza Abanyakibiina kuhayo ebiteekateeko byabo.
 ▪ Ahandiika ebyasharwamu
 ▪ Ahendera orukiiko kwonka arikwehanangiriza ebikorwa
 ebyaikirizibwaho.
 ▪ Ahamuheru gw’orukiiko, abanya kibiina boona nibasharamu aha bintu
 ebikuru eby’orukiiko oruraagarukeho ebi ruraarateiseho, eizooba hamwe
 n’omwanya.

 2. Omuhimbo
Omuhimbo n’okuha omuntu ekintu ekiraarekye yaatunga amaani g’okukoragye
emirimo. Ebyokureeberaho
 ▪ Kwebaza
 ▪ Kukwata omu ngaro
 ▪ Kuteera omu ngaro
 ▪ Kuha ebihembo by’emiringo mingi nka sente, nainga ebaruha nainga
 kutaayira omuntu.
 ▪ Kuhimbisa omuntu omu rwatu.

2.3.3 Ebihandiiko
Ebihandiiko nibyoreka amazima g’ebintu ebyabaireho nari ebyateekateekirwe
kubaho kandi nibigaruka byoreka obuhame bw’ebigambo ebyagambirwe; nooha
owaabigambire. Ekyokureeberaho, ebyagambwa omu rukiiko, omuhendo gwa ba
memba abaakozire omu musiri gw’ekibiina, omuhendo gwa ba memba abaashaswire
sente z’obwa memba, enkora y’ekibiina (obuhanguzi, ebizibu, ebitabaasikire,
emigisha hamwe n’okutinatiinisibwa). Nahabwekyo, okubiika ebihandiiko
nikimanyisa okubiika ebihandiiko kurungi.

Omugasho gw’ebihandiiko
Ebihandiiko nibihwera ekibiina:
 ▪ Kuguma nibamanya ebyabaireho
 kandi nibigaruka bihereza
 obutumwa bw’okureeberera,
 kushwijuma hamwe n’okuha
 ripoota.
 ▪ Obuteebwa ebyakozirwe nainga
 ebyagambirwe, ebihandiiko
 bishemereire kuhandiikwa omu
 kitabo ahonaaho byaheza kukorwa. Nahabwekyo, bishemereire kubiikwa
 gye.
N’ahabwekyo, bishemereire:
 • Kukuumwa gye. Obwire obwingi n’obujunaanizibwa bw’omuhandiiki hamwe
 n’abo abarikukurira emirimo etari emwe, kubiika ebihandiiko kandi
 n’okubireeta byayetaagwa.
 • Tibishemereire kuba nibibiikwa aha mpapura zirikubura, kwihaho omu
 bitabo bigumire nainga omu za fairo.
 • Bihandiikwe aha foomu ei ba memba b’ekibiina boona barikwetegyereza.

Ebyokureeberaho by’ebihandiiko ebikuru nibyorekwa omu nyongyerwaho 1.

 3. OBUKUGU BW’OKUKURIRA N’OKUBAASA EKIBIINA

Obukugu bw’okukurira/nainga okubaasa n’okubaasa kw’omntu okurikumuhwera
kwebembera n’okubaasa abandi kurungi. Obukugu obwo babaasa kuba obuzaarwa
nainga omuntu yaabutungire kuruga omu nshonda zitari zimwe na zimwe, kwonka
nibukozesebwa kworeka ebwebembezi obubi n’oburungi. Ebyokureeberaho
by’okwebembera n’okubaasa n’ebi: kuhurizana, kukwata obwire, kuteisa,
kubaasa obutaikirizana, kuhabura, kukorera hamwe, kushoboorora oburemeezi
hamwe n’okusharaho.

Ebyokureeberaho by’okwebembera n’okubaasa gye

 1. Obukugu omu mpurizana
Okuhurizana kirimu okwohereza n’okwakiira obutumwa kuruga aha muntu kuza
aha ndiijo. Omuhanda ogu gurimu: obutumwa, orikwohereza obutumwa,
ekiraahwere kutwara obutumwa, orikwakiira obutumwa hamwe n’ekigarukwamu.

Omugasho gw’empurizana

 • Ba memba boona nibatunga okumanyisibwa.
 • Nihabaho okuhurizana omuri ba memba boona ekyo kihwera okusharaho kwa
 bwangu.
 • Nikyongyera okukorera ebintu omu mushana hatariho kweshereka omu ba
 memba.
 • Empurizana neehwera kumaraho obuteetegyerezana ahabwokuba nihabaho
 okumanya buri kimwe omu ba memba boona.
 • Neeyongyera enkorengana nungi omuri ba memba boona.

Emiringo y’empurizana/kugambirana

Emiringo erikukira kukozesebwa omu
mpurizana nainga kugambirana n’egi:
esimu, amabaruha, ebihandiiko nka
magaziini, ebitabo, kugambisa
akanwa, omubiri, ebishushani; kukozesa nka zaareediyo, tiivi, hamwe
n’empapura z’amahurire; kukozesa nk’engoma, engombe hamwe n’okukozesa
obumanyiso (nk’orubugo kumanyisa rufu).

Kuhurikiriza nikimanyisa kutaho omutima aha butumwa obu wasindikwa kandi
kubuteekatekaho munonga.

Kugarukwamu nikimanyisa kutunga obutumwa kuruga aha muntu ou waamanyisa.
Okugarukwamu oku nikubaasa kuba kurungi nainga kubi nari kurikwombeka
nainga obundi kurikusheenya.

Ebirikuteganisa kuhurizana/ebirikureetaho obuteetegyerezana

 ▪ Kuhurikiriza ebimwe okareka ebindi: abantu abamwe nibanga
 kuhurikiriza ebigarukwamu ebi batarikwenda.
 ▪ Kwihamu obutumwa obu otarikwenda okabuta aha rubaju oshemereire kuba
 naabutunga, atakabutungire, ekyokureeberaho abeebembezi b’ekibiina,
 baamemba, nainga banywani baawe kwenda ngu batanyiiga.
 ▪ Entaaniso omu kitiinisa ekiri ahagati y’orikusindika obutumwa n’ogwa
 orikubwakiira obumwe n’obumwe nikireetaho obuteetegyerezana.
 ▪ Obwesigwa bw’owaasindika obutumwa: omuntu yaaba naamanywa kandi
 arikwesigwa, obutumwa bu yaasindika nibuteekwa kwikirizibwa kandi
 bukeetegyerezebwa. Obutumwe nibubaasa kurekwa nainga kutatwarwa
 nk’ekintu kikuru owaabusindika yaaba ari omuntu otarikwesigwa nainga
 burikuruga ahantu ahatarikwesigwa.
 ▪ Eby’okumanya byaba baingi: abantu nibatunga obutumwa bwingi kuruga
 omu mihanda mingi obu batarikubaasa kumara nainga kwetegyereza.
 ▪ Omuntu yaaba atarikuhurira gye, atarikumanya rurimi nainga ari omu
 rwari.
 ▪ Kukozesa omubiri ogu abantu abandi baakubaasa kwetegyereza okundi.
 ▪ Kutaana omu nyetegyereza y’ebintu kandi n’oku omuntu yaatabuka.

 2. Kukwata obwire

Kukwata obwire nikimanyisa okubaasa amagara g’emirimo yaitu. Obwire
n’ekintu ekitarikubaasa kubaikwa ngu ogarukye okikozese bwanyimaho, nainga
ngu obubiikye oije obukoreremu eki orikwenda kukora. Obwire nibugyendera
aha nkora yaabwo nawaaba, nooyenda, nainga otarikwenda!! Nikyo kintu eki
otarikugarura busya nainga nyima. Kukwata obwire niko kakoryo k’omuntu
arikwega ahabw’ebyetaago kandi nikitwara obwire kumanyiirwa kubukwata
kurungi. Kandi nabwo, nikyo kintu eki omuntu atarikushushanisa n’ondiijo.

Ahabwenki omuntu ashemereire kukwata obwire?
 ▪ Kutunga obwire n’okwehara kuhahagira aha mirimo: noobaasa kwerinda
 kuhahagira??? Aha mirimo waakwata obwire ahabw’okuba ebibiri ebyo
 nibikorengana.
 ▪ Kushemerererwa omu magara garinganiire: buri ijooba bintu bingi
 nibyetenga kandi bitwara amagara gaitu, kutandikira aha mirimo, amaka
 gaitu hamwe n’okuhuumura. Waayega okukwata obwire n’okububariirira
 kurungi, noija kuba ori haihi n’okushemerererwa omu magara
 g’obutoosha.
 ▪ Kuhika aha bigyendererwa: kumanya ebigyendererwa byawe nikikuhwera
 kumanya oku emirimo oraagishoronzye, hamwe n’ebi oraabanze, n’ebi
 oraakuraseho, orikubaganisa emirimo egyo omu bicweka reero okamanya
 oku oraahikye aha bigyendererwa byawe.

Obukoryo burikuhwera omu kukwata obwire
 1. Tebeekanisa orunyiriri rw’ebyokukora: Twara planner nainga ekitabo
 ky’okuhandiikamu eby’okukora haza ohandiike buri kimwe nk’oku
 orikubaasa.
 2. Kozesa akaire k’okuhuumuraho: kozesa akaire k’okuhuumuraho
 nk’ak’okutamburamu, kuvugamu akagaari, kwoga nainga akandi koona,
 otebeekanise.
 3. Yeyebaze: ku oraagire eki waahikaho aha bigyendererwa byawe, yeyebaze
 omu muringo gu orikubaasa.
 4. Banza okore kimwe: obwongo bw’omuntu nibukora gye yaaba ataire omutima
 aka kintu kimwe. Kukora ebintu bingi omurundi gumwe nikibaasa
 obutareetaho kihango. Yerinde kukora ebintu bingi omurundi gumwe
 ahabw’okuba tori Ruhanga.
 5. Yeteereho obwire bw’okumariramu ebi orikukora: tihariho orikukunda
 ekikomo ky’okumariraho omurimo ahabwokuba nikireetera omuntu situreesi
 hamwe n’okwerarikirira, kwonka omuhanda nigwo gumwe okurikuhwera
 obugira s-itureesi. (kuharahaara).
 6. Haho emirimo emwe abantu abandi bakukorereho: twara emirimo emwe hamwe
 n’obujunaanizibwa obu orikubaasa reero endiijo ogihe abandi
 bakukorereho.
 7. Yekorere enteekateeka y’obwire haza ogite aha kihandiiko ekirikwetwa
 Planner: eki nikiza kukuhwera obuteebwa ebi oine kuhikiiriza.
 8. Mukorere hamwe: akakoryo aka nikakorengana n’aka 6.
 9. Yegyendesereze obutahika ha kuburwa ebiteekateeko: eki nikibaho obu
 omubiri n’ebiteekateeko byawe birikubura kuhisya ebi orikwenda ngu
 bikore. Reka kwegyema kukora ekitarikubaasika.
 10. Yegyendesereze aha nkozesa y’esimu: oine kugira emicwe y’okukozes
 esimu kurungi ahabw’okuba ni kimwe aha bintu ebirikusiisha obwire omu
 murembe ogu.

2.4.3 Kugira obukugu bw’okuteisa
Okuteisa n’enki?
Okuteisa n’omuringo ogu abantu batarikwikirizana barikubaasa kurabamu
bakaikirizana batarabire mu kutongana n’okuhaajaana.

Emihanda y’okuteisa
Kwenda kuhika aha kigyendererwa, ni kirungi ngu habeho enkora n’emihanda
etongoziibwe y’okuteisa kuhika aha kwikirizana. Ekyokureeberaho, aha murimo
nihabaho orukiiko ahu oshobize n’oshobeziibwe barikuzamu bakaikirizana.
Okwikirizana nikurabira omu matembezo aga: kwetebeekanisa, kuhaana
ebiteekateeko, kwetegyereza ebigyendererwa, hamwe n’okuteisa kureeba ngu
tihariho owaafeerwa, kwikirizana hamwe n’okumanya ekiraakurateho.

Obukoryo oburikuhwera omu kuteisa
 • Yeteekateekyere kurungi okuteisa okwo.
 • Otagaya naingashi kujooga orubaju orutari rwawe; okyoraakore, manya
 obukugu bu orubaju ruri rwine, hamwe n’obuteebaasa bwarwo.
 • Tunga obwegamo ebyokuteisa byaheza kurema.
 • Tandika n’enshonga ezanguhi kwenda kwerinda abarikugarukamu eego
 nainga ngaaha.
 • Kozesa orurimi orurikutwarira hamwe nka itwe hamwe na bo.
 • Waaba ori ow’okwanga, yangiraho omu rwatu, ekyo kihwere kugumizamu
 kuteisa. Ekyokureeberaho, ngira ngu ‘eki nikibaasika kita?’ omu bwire
 bw ‘tikirikubaasika.’
 • Kozesa esuura zonyini kutari kuteebereza.
 • Yetegyereze obumanyisa burikukozesebwa bitari bigambo.
 • Remera aha mazima buriijo kandi yerinde kugira ekiniga.
Ekikuru omu kuteisa: otarigira okutiina waaba nooteisa, kandi otaritiina
kuteisa.

2.2.3 Kumaraho obuteikirizana
Obuteikirizana ni buri kuhakanisa nainga kuteganisa enkorengana yoona
ahabw’obutakwatanisa ekirikureetwaho entaaniso omu bintu ebirikukundwa
hamwe n’ebigyendererwa.

Ebirikworeka obutaikirizana ni
Obutakorera hamwe nk’ekibiina, obutakwatanisa, obutaherezana kitiinisa,
kureebana ebisyori, kutongana, engambo, kuyaagana, obubiina bwa rwango,
hamwe n’endwano.

Ebirikureetaho obuteikirizana
Obwebembezi bubi, kuburwa enkora nungi y’okugyenderaho, kubura kumanyisa
n’okumanyisibwa, kuburwa amateeka n’ebiragira, kurwanira obuntu bukye
butarikumara, obutaringaaniza omu kubagana ebintu, kutwazibwa kubi, kuburwa
kutunga eki omuntu naasuubira, obutata bintu ha mushana, ebibiina bitari
bimwe birikureetwaho (obwegyese, emyaka, eby’entuura hamwe n’enkura
y’abantu), eitima hamwe n’engambo.

Emiringo y’obutaikirizana
 • Omuringo gw’obutaikirizana omurungi ogurikuhabura: ogu gwine omugasho
 kandi gushemereire kugumizamu kuhisya ahu guraabeere mubi.
 • Omuringo gw’obutaikirizana omubi: ogu nigushiisha kandi nigureka
 ekibiina kyagwa. Nigwetengwa kumarwaho.

Ebirikuruga omu muringo gw’obutaikirizana omurungi
 • Kukora kurungi
 • Kuteekateeka n’okuhangaho ebintu
 • Kwetunguura
 • Kukwatanisa
 • Kwetebeekanisa gye
 • Obutegyeki burungi
 • Kukorera hamwe
 • Kubagana hamwe ebirungi
 • Kwihamu ab’emicwe mibi hamwe n’okuhumuuka amaisho
Ebirikuruga omu muringo omubi gw’obutakwatanisa
 • Kwebaganisamu (ebibiina kushenyuka)
 • Kwecwanyaguramu (kutaho obubiina bukye omu kibiina ekihango)
 • Emirimo eshemereire kuba neekorwa kushanyarara
 • Endwano/obwitani
 • Kukozesa kubi ebintu nk’esente bitakore murimo gwabyo
 • Abantu obutakora gye nk’oku kishemereire
 • Obutabanguko omu maka kweyengyera hamwe n’amaka kushenyuka
Kumaraho obutaikirizana
Obutaikirizana nibubaasa kumarwaho ebi: kugarukanisa, kuteisa, kuherezana
ebiteekateeko, kukwatanisa, kufubira owaashobya, kubirekyerayo, kubirugaho,
kweshasira ebirikureetaho obutaikirizana, kwemerera aha maguru gaawe abairi
okanga ekibi, kutiinatiinisa, kushaba ba memba ngu bakwatanise, kwahura
abatarikwikirizana kumara akaire, kuza omu zaakooti z’ebiragiro, hamwe
n’okwihamu abatarikwikirizana.

EKICWEKA 3: KURUNDAANA EBINTU BY’OKUKOZESA EMIRIMO Y’EKIBIINA

3.1 KURUNDAANA EBY’OKUKOZESA

3.1.1 Kurundaana ebintu by’okukozesa nikimanyisa ki?
Nikimanyisa kuronda n’okurundaana ebintu byona by’okukozesa haza
bikakozesebwa kurugamu ebindi. Kuta ebyokukozesa hamwe, abooro
abatarikwebaasa nibatungiraho omugisha gw’okukozesa ebi bateeyiniire ha
bwabo, batungye obwengye obu baakubaire batarikuhikaho buri omwe yaaguma
okwe.

3.1.2 Emiringo y’ebintu ebirikukozesebwa
 • Ebintu by’obuhangwa nka: eizooba, amaizi, omwoya, eitaka, ebibira,
 n’ebindi.
 • Abantu abeegire kandi abaine obukugu n’amaani hamwe n’omutima
 gw’okukora.
 • Ebindi bintu nka embibo, ensigo, manyuwa.
 • Esente (eziriho nka kasha nainga eibanja)
Abantu, omuri ebyo byona, abantu nibo kikuru ahabw’okuba baine obukugu,
okumanya, obwengye hamwe n’okumanyana ebirikwetaagwa omu kibiina. Abantu
nibabaasa kuba abahingi nainga abariisa abatendekirwe nainga abanyabwengye.

Esente nazo nikikuru ahabw’okuba nizihwera ebindi bintu kukora/kukozesebwa.
Kwonka esente nizikira kubeera ekibiina ekizibu, nahabwekyo ziine
kurundaanwa kuruga omu nshonda nyingi.

3.1.3 Oburugo bw’esente z’ebibiina
 • Sente z’okuba memba w’ekibiina: ezi nizishashurwa omurundi gumwe
 omuntu yaaba naayehandiikisa omu kibiina.
 • Fiizi ezirikushashurwa buri mwaka kuhamya ngu omuntu ni memba
 w’ekibiina.
 • Amagoba agarikuruga omuri abo abarikwehora sente n’ebintu by’ekibiina.
 • Sente ezirikuruga omu buheereza obu ba memba b’ekibiina baakubaasa
 kuha abandi, nainga kuguza ebintu nk’ekibiina nainga nabwo kugura
 ebintu omu bwingi mukatungaho akasente.
 • Obuhwezi: obuhwezi, obwire obwingi oburikuheebwa omu sente,
 obutarikwetaaga kugarurirwa ahu bwaruga bwaba bukozesibwe kukora ebyo
 ebi bishemereire kukora.
 • Kubiika: esente nainga ebintu ebirikwahurwa aha bindi kwenda ngu
 bikozesebwe obwa nyensya. Nizibaasa kuba sente omu kashi nainga ebintu
 nya bintu. Okubiika n’ekintu kikuru munonga omu ntunguuka, nahabwekyo,
 abahingi n’abariisa baaba batabiikire kasente, nibabaasa obutaba gye.
 • Amabanja/kwehora: Omuhanda ogundi oihereho okubiika, n’okwehora nainga
 shi kurya eibanja. Eki nikyetaagisa omusingo waaza kutunga eibanja.
 • Emirimo erikurugamu sente: emirimo yoona erikukorwa n’ekigyendererwa
 ky’okutunga amagoba.
3.1.4 Ni bintu ki ebirikuzibira/kuteganisa kurundaana ebintu by’okukozesa?
 Hariho ebintu bingi by’okukozesa kwonka abantu, ebibiina hamwe
 n’ebitongore tibirikubitunga ahabwokuba:
 • Tibarikumanya ky’okukora;
 • Tibarikumanya bintu ebi barikwenda;
 • Tibarikumanya oku baakubaasa kukozesa kurungi ebintu ebi baine.

3.2 Okubiika
Okubiika nikimanyisa kuta ekintu ky’omugasho aha rubaju ngu oije okikozese
nyensya. N’omuhanda gumwe gw’okurundaana ebintu by’okukozesa kurunda esente
nainga ebindi bintu reero omuntu akagira entaasya.
3.2.1 Ahabwenki abantu nibabiika?
 • Kurundaana sente z’okubahwera aha byetaago bya butoosha.
 • Kwetandikiraho nainga kwongyera aha emirimo y’okubataahiza sente.
 • Kushashurira ebyetaago ebirikugwa bugwa nainga ebyaho naaho.
 • Kubiika ebintu ngu bigire omuhendo nainga ebirikurenga aha
 birikwetaagwa.
 • Kuhora abandi ngu batungye amagoba.
 • Kyaba kiri ekiragiro ngu obiikye.
 • Kwenda ngu baaza kukuhora sente bashangye oine eki oineho.

Enshonga ezirikureetera abantu bataabiika
Kugira obwesigye ahari nyensya.
 Enshohoza yaaba neekira entaasya.
Obukuumi nainga obwesigwa bu omuntu aine yaaba naabiika.
Kukura mpora kw’omuhendo gw’okubiika.
Obutebeekana bw’eihanga.

3.2.3 Emiringo y’okubiika
Emiringo etongoziibwe y’obiika:
 • Omu zaabanka
 • Omuza mayikorofinance
 • Omu bibiina by’abantu ebirikwetwa
 SACCO
 • Omu bitongore ebirikukora aha
 baahuumwire emirimo nka NSSF,
 hamwe n’ebindi.
Emiringo etatongoziibwe
 • Kubiika omu nju nk’omu nyungu, omukapokisi, nainga omu seefu.
 • Kugura ebintu nk’amatungo, eitaka, enju, ebihingwa hamwe n’ebindi
 bintu by’omuka.
 • Kubiisya sente abantu abandi.
 • Kuza omu bibiina by’okushukirana sente.
 • Kuza omu bibiina ebya biika oguze

3.3 EIBANJA
Eibanja n’enkora ei omuntu arikureeta ebintu
nainga sente akabihora ondiijo obwo baikiriziine
omu mateeka.

Omuntu naabaasa kweguza/kwohoza nkahi?
Omu bantu b’eka, abanywani, omu bibiina, omu
bitongore ebya mayikorofinansi, omuri Biika
oguze z’aha kyaro, nainga ebitongore
by’entunguuka y’aha kyaro, nari shi omu banka.

3.3.1 Ebirungi by’okwehora omu kibiina kyawe
 • Noorahuka kutunga obuhwezi kurugiirira aha biragiro by’ekibiina.
 • Amateeka ganguhi goorobi kandi niganguha.
 • Obwire bw’okugarurayo hamwe n’entaasya biringaniire.
 • Abarikweguza tiriri iteeka ngu bateyo omusingo, kwihaho obwesigwa.
 • Amagoba goona n’ag’ekibiina.

3.3.2 Ebyokugyenderaho kutunga eibanja
 • Ronda bizineesi ei waakubaasa kukora.
 • Buuririza oyetegyereze akatare nk’oku kari.
 • Kora enteekateeka ya bizinesi erikwetwa ‘business plan’ obwo
 orikushoboorora ahu oraihe ebiraagitandike.
 • Hikiirira orikugaba obuhwezi
 • Tunga kandi oyetegyereze amateeka g’obuhwezi obwo.
 • Gagyeragyeranisa n’agandi mateeka g’ebindi bitongore ebirikuha
 obuhwezi.
 • Kyeberagye enteekateeka ya bizinesi yaawe oreebe eibanja eri
 nirimanyisa ki aha bizinesi yaawe.
 • Tandika kuteisa n’ogwo orikuha eibanja.
Yegyendesereze ebi
 i) Reeba ngu ezente ezi waayohoza/waayeguza zaakora ekyo eki
 zigyendereire.
 ii) Reeba ngu waaguma nenkorengana nungi na za banka/abarikuha amabanja
 kandi waabagambira byona ebirikubaho ebyakubaasa kukuteganisa omu
 kushashura.
 iii) Otaribaihwabaihwa okuta sente z’eibanja omu bintu ebindi bitari
 ebyo ebi waazoohoreza.
 iv) Gyezaho nk’oku orikubaasa kushashura eibanja omu bwire.
 v) Reeba ngu bizinesi yaawe yaagyenda gye.
 vi) Tunga eibana eri bizinesi yaawe eraakozese ekatunga amagoba.

3.3.3 Emihanda erikurabwamu kutandikaho ekibiina ky’okubiika n’okuguza
sente
Byona nibitandika n’okumanyisa abantu omu kyanga kyawe ebikwatiraine
n’ekibiina ky’okubiika hamwe n’okuguza abantu.
Eidaara 1: Banza waamanya ebigyendererwa obwo oine abantu bakye.
Eidaara 2: Ronda kandi ohandiikye abantu (ba memba) b’ekibiina
orikugyendera aha mateeka.
Eidaara 3: Kora kandi oteho obiragiro (amateeka nainga konsitityushoni
y’ekibiina).
 Eidaara 4: Tandika kurundaana sente z’okubiika. Buri memba aine kubiika
ebihandiiko by’esente ezi yaabiisya omu kibiina, kandi omubiiki aine kugira
ebihandiiko bya ba memba boona ab’ekibiina.
Eidaara 5: Rondo obundi buryo bw’okubonamu sente nk’a fiizi zirikuruga
omuri ba memba, fandiraizing, n’endiijo mihanda.
Eidaara 6: Taho akakiiko karikureeberera amabanja kwenda ngu: bamanye obu
ekibiina kiraabe kiine sente, bamanye n’oha oraabaase kukozesa eibanja
kurungi, bashwijume ebihandiiko by’abarikushaba amabanja, bareebe ngu
abantu baaheebwa kandi baashashura amabanja agu baahairwe; akakiiko
k’abantu bataano (5) obariiremu na chaimaani, omuhandiiki hamwe n’omubiiki
nikamara.
Eidaara 7: Taho amagoba agaraabaase kusasura abakozi, okufeerwa, hamwe
n’okuhwa amaani kwa sente, kandi oyahure entaaniso eri ahagati ya za nyina
hamwe n’amagoba.
Eidaara 8: Muteho emiringo y’amabanja: eibanja niringana ki, orikwehora
naatunga ryari erindi eibanja, nibazigarura mu bwire burikwingana ki,
amagoba, hamwe n’amutiikye omuntu yaakyerererwa kushashura.
Eidaara 9: Taho emihanda y’okushabiramu eibanja: kwijuja foomu,
kugishwijuma, kwikiriza kuha eibanja.
Eidaara 10: Kutebeekanisa endagaano z’okuheeraho eibanja. Endagaano
eshemereire kushoboorora ebi orikwohoza hamwe n’orikuhora bashemereire
kuhikiiriza. Eine kuba erimu obwire obu eibanja riraashashurirwemu,
emirundi y’okushashura eibanja eryo, amagoba, ekicweka ky’eibanja ekiraabe
nikishashurwaho buri bwire, abeema hamwe n’oku arikuheebwa eibanja araabe
naashashura.
Eidaara 11: Tunga abeema b’orikwenda eibanja: aba nibabaasa kuba bari
abantu b’omu kibiina, nainga akabiina kakye k’abantu nka bataano (5)
otaireho ebintu ebihairweyo nk’omusingo.
Eidaara 12: Kuha Eibanja: eki kishemereire kukorwa omu mwanya murungi
ogurikwikiriza orikutwara eibanja kutaho omukono.
Eidaara 13: Handiika kandi obiikye ebihandiiko ebikwatiraine n’eibanja
kurungi: ebi ni konsitityushoni y’ekibiina, ahu ba memba barikuhandiika
bainja omu nkiiko, amaziina g’aba memba, esente ezi ba memba barikubiika,
ebihandiiko by’amabanja, obutabo bwa ba memba hamwe n’aza akaunti z’aba
memba.
Eidaara 14: Taho enkora oku ekibiina kiraagumeho: ekyokureeberaho
kutendekwa omu bukugu bw’okukora bizinesi, kumanya oku barabaase amabanja
n’ebindi.
Eidaara 15: Pima ebyarugamu: shwijuma oba ekibiina nikikora gye nainga
ngaaha obwo orikukozesa ekipimo eki mwaikiriize nk’ekibiina.

EKICWEKA 4: EBIBIINA BY’ABAHINGI N’ABARIISA EBY’AHAIGURU
Abariisa n’abahingi obwire obwingi nibaburwa ebingi by’okubaha obuhwezi obu
barikwetaaga ahabw’okuburwa ba memba baingi hamwe n’obutabaasa bintu bingi.
Ekirikurugamu omuhendo gw’okubaasa ekibiina kimwe guza ahaiguru.
Nahabwekyo, habaho ekyetaago ky’okuza aha rurengo orundi rw’ekibiina
ekihango ekitarikukma ha kukiika kukora oturimo tukye.

4.1 Ekibiina ky’abahingi n’abariisa eky’ahaidaara ry’ahaiguru ekya HLFO
nikyo kiiha?
HELFO nikyo kibiina ekirikukorwa ebibiina bibiri nainga birikukiraho
eby’abahingi n’abariisa abarikushushanisa ebi barikwenda. Emirimo ei HLFO
erikukora neeshashurirwa ebibiina ebirimu. Ebibiina ebyo nibyegaita
ahabw’okukunda kwabyo kandi bikwatanisa kwenda ngu bihike aha bigyendererwa
nk’okuronda obutare aha mihendo y’ahaiguru, kuronda obuhwezi kuruga omu
gavumenti z’arwagati, kuronda hamwe n’okubaihabaiha abagabi b’obuheereza
hamwe n’okutunga amateeka marungi g’abariisa n’abahingi. HLFO neebaasa kuza
aha rurengo rw’ekyaro, aha muruka, ahaigomborora, aha disiturikiti nangwa
n’aha rurengo rw’eihanga. Ba memba ba HLFO n’abo abari omu bibiina ebirimu.
HLFO neekora ebyo ebi ba memba baayo barikugishaba.

4.2 Ebirungi ebiri omu HLFO
 • Nibihwera ebibiina kutunga ebirungi
 ebi bitarikubaasa kutunga buri kibiina
 kyaguma kyonka nka kuguriza hamwe
 ebihingwa byabo, kurira hamwe
 eby’okukozesa nk’embibo n’ebindi,
 hamwe n’okutendekwa hamwe.
 • Nikiteerana hamwe ebintu by’aba memba
 b’ebibiina bingi reero kironda obutare
 bwabyo ahabwokuba nibiba bikanyire.
 • Nikitaho enkora y’ebibiina kwerondera
 enkora enungi hamwe n’obuheereza
 burungi otaireho n’amateeka marungi
 g’abahingi n’abariisa kuruga omu bitongore
 by’entunguuka hamwe n’agavumenti
 z’ebicweka.

 • Nikihwera ebibiina kutunga amabanja
 ahabw’okuba ebyetaago by’okuha amabanja
 kuruga omu bitongore ebirikuha sente
 nibibaasibwa HLFO kukira ekibiina kimwe nyamunegyere.
 • Oburemeezi bw’ebibiina bitari bimwe hamwe n’eby’etaago nibibaasa
 kuhika aha igomborora nainga aha disiturikiti byaba bihairweyo HLFO.

4.3 AHU HLFO EYEMEREIRE
HLFO eyemereire aha mpagi ishatu: obwamemba, obwebembezi n’obuhereza.
Empagi ishatu ezo ni nkuru aha kukora n’okugumaho kwa HLFO.

Obwamemba: HLFO neereetwaho ebibiina. Hatariho bibiina, HLFO nayo
terikubaho.

Obwebembezi: Obwebembezi ni kikuru ahabw’okureetaho kubaasa kurungi HLFO.
Eki nikiizaho aha rurengo rw’emirundi ebiri: obwebembezi obwakaanyabwanya
hamwe n’obw’obuhangaazi. Akakiiko k’akaanya bwanya nikakuru HLFO yaaba
eriho etandikire kwenda ngu ekore gye.
Obuheereza: ahari buri rurengo, abantu nibaigaita kwenda
ahabwekigyendererwa kandi eki nikigira amakuru okwegaita oku kwaza aha
rurengo rw’ahaiguru. Ebibiina nibyegaita bikora HLFO ahabw’okwenda kutunga
obuhereza burungi omu bintu nk’eby’okukozesa hambwe n’ebirikurugamu
ahabw’okutunga obutare bwa hamwe hamwe.

4.4 EBI OSHEMEREIRE KUGYENDERAHO KUKORA EBIBIINA BY’ABAHINGI N’ABARIISA
EBY’AHA RURENGO RW’AHAIGURU

Kukora n’okutunguura HLFO nikihwerwa enkurakurana y’ebibiina ebirikwenda
kukikora, embeera eri aha kyaro hamwe n’enshonga ezirikuruga aheeru
y’ekibiina otaireho n’obukugu bw’orikukitamu omuhimbo.

 • Ebirikworeka ngu ekibiina kikurakuraine: obwebembezi burungi,
 enkwatanisa ya ba memba, emirimo erikurugamu sente, kukozesa kurungi
 konsitityushoni y’ekibiina, kworeka okukunda HLFO, okukwatanisa hamwe
 n’okuta omutima aha bibarikukora.
 • Enshonga nkuru ez’omunda ezirikureka HLFO yaakorwa
 Ebibiina biine kuba:
 o Nibishushanisa ebyetaago hamwe nibibirikwenda.
 o Bihikiine kwenda ngu birahuke kuhurizana hamwe n’okukorengana
 obwo bibaase kukyendeeza aha nshohoza y’entambura.
 o Birikwenda kukwatanisa, kukorengana hamwe n’okuhurizana.
 o Birikwenda kutwarira hamwe abantu boona: abashaija, abakazi
 n’eminyeeto, hatarimu kushoroora.
 o Bibe nibinganaingana omu ntunguuka.
 o Bibe biine omuhanda ogw’obuhwezi oguhamire.
Enshonga nkuru ezirikuruga aheeru ezirikureka HLFO yaakorwa
 o Zaa HLFO ziine kumanywa kandi zikaikirizibwa abeebembezi b’ebyaro.
 o Obuheereza bwa HLFO bushemereire kuba nibwikirizibwa gaavumenti.

EKICWEKA 5: KUTEREEZA ENSHONGA EZIRIKUKWATA OKU-N’OKU OMU NTEEKATEEKA
Y’ENTUNGUUKA

Enturukiriro
Enshonga zirikukwata oku n’oku ezirikwetwa CCIs niziheebwa omwanya
gw’okubanza omu nteekateeka zoona z’entunguuka. CCIs omu buhingi n’oburiisa
nizo nshonga ezo ezitarikukwata aha birikora obuhingi n’obutungi bwonka
kwonka ziine kihango eki zirikukora ahari buri rurengo. Enshonga ezo obwire
obwingi niziruga omu birikukozesebwa hamwe n’oku abarikuzikozesa beemereire
omu by’obutungi.

Ebyokureeberaho bya CCIs ni: obworo, ebyokurya birikumara, enshonga
z’abakazi n’abashaija, ebyetoroire omuntu, akakooko karikurwaza siriimu,
hamwe n’enguzi. Ebi byona biine kumanywa kandi bikatiibwa omu mirimo yoona
y’ebibiina kwenda kuhika aha ntunguuka.

5.1 OKUBINGA OBWORO
Obworo n’enki?
Obworo nikyo kintu eki omuntu arikuba arwaire yaaba atarikubaasa kwehisyaho
ebintu ebikuru ebi nka ebyokurya, ebyokujwara, ah’okuraara, obujanjabi
n’ebindi. Nikigaruka kimanyisa obuteeyamba n’okuburwa obusoborozi bwona
ekyo kirikurugiirira aha bantu kuburwa kukozesa ebintu ebi beeyiniire bo
bonka. Hariho obworo oburikunuuka obu omuntu atarikubaasa kwehisyaho ebintu
bikuru omu magara g’abantu, nk’okutungwa doora emwe eizooba. Abanya Uganda
abaingi nibagwa omu kiti eki. Hariho obworo obundi obu omuntu
arikwegyeragyeranisa n’abandi we akashanga aine bikye abandi biine bingi.

5.1.5 Ebirikworeka ngu hariho obworo
i) omuntu yaaba ataine bintu bikuru omu magara g’ensi nk’ebijwaro, kuraara
omu nju nungi harimu obuyonjo, obutagira byokurya birikumara kirikureetaho
kurwara endwara ezirikwerindwa hamwe n’okurwara mutuku.
ii) Abantu kuba nibafa munonga kirikureetaho obutahangaara.
iii) Obuteebaasa obukureetaho obworo.
iv) Abeegire baaba bari bakye, abantu bataine kumanya n’obukugu.
v) Okutabaasa kugira obukoryo burungi bw’okukora emirimo, ekikureetera
abantu baashiisha obuhangwa kandi baashaaruura kukye.
vi) Obutagira bushoborozi bw’okugira eki bwakora aha butare
n’eby’obutegyeki.
vii) Ebikwato bikye hamwe n’obutagira ebyo ebirikuhwera amagara omu byanga.

5.1.3 Ni bantu ki abarikurumbwa obworo?
Buri muntu ari ahari bugyengye y’okuba omworo, kwonka abamwe bari ahari
bugyengye mpango kukira abandi. Abantu abari ahari bugyengye mpango kuba
abooro nibo aba:
 • Abarema – ahabw’okugira ngu baine oburema aha mibiri nainga omu
 bwongo, nikibareetera obworo ahabw’okutabaasa mirimo y’obutoosha.
 • Eminyeeto – ahabwokugira ngu obwire obwingi tibiine by’okukozesa kandi
 batakbaire bakuru ngu bekorere bagire entaasya, nibabaho
 ahabw’okutungwa abandi.
 • Abakazi – ahabw’okugira ngu abaingi tibarikwikirizibwa kugira
 ebyokukozesa ahabw’entuura n’obunyakare, baingi nibeeshanga omu bworo.
 • Empungi hamwe naabo boona abarikwihwa omu myanya yaabo ei bombekiremu
 bakaza omu ndiijo ahabw’entaro, nainga ebihikiirizi.
 • Abanafu nainga abataine micwe – abanafu tibarikubaasa kukora ngu
 baakira obworo, kandi abataine micwe bo nibazikora kwonka bazishiishe.
 • Obo abatarikwendwa aha byaro ahabw’emizizo nk’abu bacwire omu kika,
 baanyamagoya ahamwe nabarikuteekateekwaho kuba abarogo.
 • Abaine amabanja maingi.
5.1.4 Ebirikukira kureetaho obworo:
i. Omuntu kugira enteekateeka mbi aha mirimo n’entunguuka.
ii. Obutagira bintu by’okukozesa/kukoreraho nkeitaka, ensya nungi hamwe
n’obitimbwa.
iii. Ebihikiirizi nk’omushana mwingi, emitunga, entaro, n’okuburwa
obutebeekana.
iv. Kuburwa kumanya ebirikugyenda omu maisho omu bicweka ebindi.
v. Kuburwa ebitongore ebirikuhwera ebi abantu barikukora.
vi. Emituurire y’abantu - erikutunguura okurya kutari kukora.

5.1.5 Nitubaasa tuta kubinga obworo aha rurengo rw’omuntu hamwe
n’orw’ebyanga?
Obworo nibushwaja kandi kiri ahari buri omwe kukora akeeyiha omu bworo
nainga aheyo ebyakubaasa kubinga obworo aha rurengo rw’ekyanga. Amaani
agamwe agu abahingi n’abariisa hamwe na gaavumenti byakubaasa kutaho
n’okuhwera abantu omuri ebi ahaifo:
 • Kureeba ngu baatunga ebintu by’okukozesa nk’eitaka, amaizi, ebyoma.
 • Baatunga obutare by’obintu byabo.
 • Kureeba ngu abantu baatunga obushobozi n’okumanya.
 • Baataho ebitongore birikuhwera nk’eby’esente.
 • Kureeba ngu baataho ebibiina n’ebigombe.

 6. Omugasho gw’ebibiina by’abahingi n’abariisa omu kubinga obworo

Ekigyenderewa kikuru ky’ekibiina ky’abahingi nainga abariisa n’okureeba ngu
ba memba baakyo baaruga omu bworo kirikora ebi ahaifo:
 i) Kuhwera ba memba kumanya obworo bu baine.
 ii) Kuhwera ba memba kumanya ngu hariho ebintu bingi ebirikubaasa
 kukozesebwa n’okutunguurwa kugira ngu birugyemu amagoba.
 iii) Kuhabura ba memba kukozesa kurungi ebintu ebiriho kutunga entaasya
 n’amagoba.
 iv) Kutunga n’okukozesa obukoryo bw’omurembe hamwe n’okukora emirimo
 egyo erikureka abantu baakorera kimwe bakamarayo obukugu bwona
 bakatunga amagoba.
 v) Kuhwera ba memba b’ebibiina kutunga eby’okukozesa omu faamu zaabo
 aha mihendo y’ahansi hamwe n’okubatungira obutare bw’okuguriza
 hamwe aha mihendo emirungi.
 vi) Kureeberera oku emirimo ya gyenda n’oku ba memba barikukora kwnda
 ngu bagume aha runyiriri rw’ebigyendererwa hamwe n’okureeba ngu
 haabaho okutangira obuzibu kyabasika.
 vii) Kutandikaho obuheereza nk’okukora enguudo, kutunga obuhabuzi aha
 mirimo yaabo, hamwe n’obuhwezi bwa sente.
 viii) Kukwatanisa n’okukorengana n’ebitongore ebirikuhagira entunguuka.

 7. Kutwariramu ba kateeyamba omu nteekateeka z’okurwanisa obworo
Omuhimbo gw’omutaano nigwetengwa kureeba ngu abari aha bugyengye y’okuba
abooro baayejumbira omu nkora y’okubinga obworo. Eki nikikorwa omu miring
ebi ahaifo:
 i) Kureeba ngu ebirikwetaagisa kutaaha omu kibiina byayanguha kwenda
 ngu abari aha bugyengye y’obworo baaba ba memba reero nabo baatunga
 obuheereza hamwe n’ebindi bintu.
 ii) Kugyendera aha bintu ebi abari aha bugyengye y’obworo baine
 namunonga ebyo ebitarikwetenga eitaka ringi.
 iii) Mureebe ngu mwakora ebintu ebirikuhikaana n’ebi biine, okumanya
 kwaba hamwe n’obukugu.
 iv) Mukore za puroguraamu zaabo nkabo omu kiti kyabo.
 v) Mutungye entebeekanisa y’esente eraayorekye ebyetaago by’abo abari
 ahari bugyengye y’obworo kandi mworekye oku muraabahe kuruga aha
 bintu by’ebibiina.
 vi) Muteho enteekateeka y’okwegyesa nari shi kutendeka ba kateeyamba
 aha bintu ebirikubakwataho munonga kwenda ngu bahikye aha rurengo
 rwa ba memba bandi.

 1. Kureeba ngu hariho ebyokurya birikumara
5.2.1 Ebyokurya birikumara nikimanyisa ki?
Ebyokurya birikumara nikiijaho abantu boona
baaba baine ebyokurya by’ekiriisa birikumara
obwire bwona bw’amagara gaabo. Empagi
nkuru ez’ebyokurya birikumara ni: ebyokurya
kubaho, kubikozesa kurungi hamwe n’okubaasa
bugyengye.

 1. Okubaho kw’ebyokurya: ebyokurya ebirikumara
 byaba biriho obwire bwona omu bantu boona birikuruga
 omu kubihinga, kubigura omu mahanga agandi nainga
 kutunga obuhwezi bw’ebyokurya kuruga omu mahanga agandi.

 2. Kutunga ebyokurya: amaka hamwe n’abantu baaba baine ebintu
 by’okukozesa ebirikumara kutunga ebyokurya by’ekiriisa. Kutunga
 ebyokurya by’ekiriisa nikirugiirira aha ntaasya ei bantu b’eka biine,
 ebyokurya kuhika omu myanya y’abantu hamwe n’emihendo yaabyo.
 3. Kukozesa ebyokurya: kukozesa kurungi ebyokurya nikyetaaga ebyokurya
 biine ekiriisa ekirikuha amagara, hariho amaizi kandi n’obuyonjo.
 Kukozesa kurungi ebyokurya kandi nabwo nikirugiirira aha magara
 g’abantu b’eka baine, obumanyi bw’abantu baine aha bikwatiriine
 n’ebyokurya by’ekiriisa hamwe n’endeeberera y’abaana.
 4. Kubaasa bugyengye: eki nikimanyisa oku abantu, amaka hamwe n’ebyanga
 biraabaase ebihikiirizi ebiteeteekateekirwe. Kuza ahari bugyengye
 nikibaasa kureetwaho ensonga ezi ahaifo: obuhangwa, obutare,
 eby’obutegyeki, entuura hamwe n’eby’amagara.
 2. Emiringo y’okubaho kw’ebyokurya
Okubaho kw’ebyokurya nikubaasa kurugiirira ahari:
 1. Oku ebicweka biri – ebicweka by’obutegyeki
 2. Embaganisamu y’aza zooni, nka amatahuni nainga ebyaro
 3. Oku abantu beemereire omu ntaasya, nka, abamatahuni, empungi,
 eb’ebyaro, abahingi n’abatungi, abariisa abatarikwikara hamwe
 n’abandi.
 4. Emiringo y’abantu abari omu mwanya, nk’abamaama, abaana, abakazi
 n’abandi.
 5. Birikumara obwire bwona.
 6. Ebyokurya eby’ekiriisa kurugiirira ahari puroteyini, vitamin C nainga
 A, eshagama, n’ebindi.
 3. Enshonga ezirikuhwera kugira ebyokurya birikumara
 1. Ebyokurya kuba biriho ngu amaka gabitungye.
 2. Embeera nungi y’obwire erikureetaho kuhinga ebyokurya nka enjura.
 3. Kugira ebintu byokukozesa nainga kukoreraho nka eitaka rirungi, amaizi
 g’okushukyera, obunyasi bw’amatungo, n’ebindi.
 4. Empinga y’ebyokurya omu mwanya nanka na nanka.
 5. Obutare bw’ebyokurya bwaba buriho.
 6. Kubaasa amari obutashiisha byokurya.
 7. Ebihikiirizi nka omushana mwingi, orubaare, emitunga, endwara n’ebindi
 byaba bitariho.
 8. Eihanga kugira okutebeekana hatarimu ndwano n’omuryano.
 4. Amaka agataine byokurya birikumara nigataho oburyo oku garaabeho
 kureeba ngu abantu baago baabaho kandi baagumaho omu bwire
 bw’omumaisho. Eki nibakikora omu miring egi ahaifo:
 • Nibahindura omu mbyara n’empinga.
 • Nibakozesa ebintu by’obuhangwa kutunga ebyokurya, n’okutema emiti
 y’okuguza, nainga kurundaana ebyokurya kuruga omu kibira, kutimba
 omushenyi , n’ebindi.
 • Kufuruka kuza ahu eitaka rirungi riri (nka obunyasi bw’enyamaishwa)
 nainga kurunda ebyokukora.
 • Kukozesa amabanja kugura ebyokurya.
 • Kukekereza ebyokurya bikye ebiriho
 • Kuguza ebintu by’omuntu aine.
 • Kuronda obuhwezi omu gaavumenti, omu banyabuzaare hamwe
 n’abanywani.
 • Amaka kusheenyuka.
 5. Ekishemereire kukorwa kureeba ngu ebyanga byaitu byagira ebyokurya
 • Kumanyisa ambantu aha nshonga ezirikureetera ebyokurya byabura
 hamwe n’obumanyiso bw’enjara.
 • Kuhwera amaka kugira ebintu by’okukozesa kuhinga ebyokurya omu
 kubaha obukoryo hamwe n’okubeegyesa aha byokurya by’ekiriisa.
 • Kwongyera amaani omu buheereza bukwatiraine n’ebyokurya birikumara
 nka obutare, kwegyesebwa, hamwe n’esente.
 • Kwihaho obutari buringaaniza omu kutunga ebyokurya hamwe n’enkozesa
 yaabo omu bantu b’emiringo etari emwe, ekyokureeberaho, kutunguura
 eby’endya nungi omu mashomero.
 • Kukyendeeza enshonga zirikureetera abantu kuburwa ebyokurya
 nk’okwahura omu bashaija n’abakazi, obutaringaaniza omu bashaija
 n’abakazi, n’ezindi.
 • Kurwanirira amateeka n’ebiragira hamwe n’enkora erikureetaho
 ebyokurya birikumara.
 2. KUTAMU ENSHONGA Z’ENKURA Y’ABANTU OMU KUKORA EBIBIINA
5.3.1 Enkura y’abantu n’enki? Enkura y’abantu n’ekintu kiziriho omu
ntunguuka ekirikumanyisa enkorengana y’abashaija, abakazi n’abaana
(abaishiki n’aboojo).
Okutwarira hamwe, nikibaasa kutwariramu n’abandi bantu nk’abarema.
Nizikwatagana n’emyoga yaabo, emirimo hamwe n’ebyetaago, kugira hamwe
n’okutegyeka ebintu by’okukozesa, emigisha eri aha gati yaabo hamwe
n’ebirikuruga omu ntaaniso n’abashaija n’abakazi.

 2. Ahabwenki enkura y’abantu eri enshonga nkuru?
Abashaija n’abakazi nibakuzibwa omu miringo etarikushushana, nahabwekyo:
 • Ebi barabiremu, ebyetaago, obwengye, entwaza y’ebintu, hamwe n’oku
 barikukuratanisa ebikuru, tibirikushushana.
 • Nibakuzibwa omu miringo etarikushushana kurugiirira aha ntuura yaabo,
 n’oku bakuziibwe.
 • Omuringo gumwe tigurikubaasa kwemererera ogundi omu byetaago nari
 omuringo gumwe kurwanirira ogundi.
 • Twine kureeba ngu omuringo gumwe gw’abantu tigwaza ha mutwe gw’ogundi
 kandi tuteho enkora ya buri omwe kwejumbira omu mirimo y’entunguuka.
 • Nitwetaaga buri omwe kukorera hamwe n’abandi omu bintu byabo ebi
 beetandikiireho, kwenda kureetaho empinduka enungi obwo barikukozesa
 ebintu ebiriho.
 3. Kutunguura enshonga z’enkura y’abantu
Kutunguura enshonga z’enkura y’abantu nikigyendera aha byagambwaho aha
ruguru.
Kuta enshonga z’enkura y’abantu omu ntunguuka nikyo kintu kirungi omu
kureeba ngu entunguuka yoona yaagyenderera enshonga z’enkura y’abantu kandi
yaareeba ngu abashaija n’abakazi baine kugyejumbiramu.
Kwonka kutunguura eby’enkura y’abantu amaani maingi neegata aha bakazi
ahabwokuba baine okuteganisibwa kwingi.

 4. Enshonga zonyini z’enkura y’abantu omu bibiina
Omwingano gw’abashaija n’abakazi tiguriho omuri FID ahabwokuba:
 • Hariho entaaniso omu myoga yaabo, emyanya
 hamwe nebyetaago; kutunga hamwe n’okugira
 obushoborozi aha bintu ebirikukozesebwa; emigisha
 y’emirimo eriho.
 • Abakazi kwejumbira omu mirimo y’ekibiina nikugyenda nikukyendeera,
 kuruga aha kibiina kimwe kuza aha kindi, waaruga aha kibiina kuza aha
 HLFO ahabwokuba:
 o HLFO egumire kurugiirira aha mirimo ei eine, obwebembezi hamwe
 n’obutegyeki bwayo.
 o Obwebembezi bwayo nibwenda ngu omuntu azoore amaisho n’okuhamya
 ebigyere ahansi kandi obutegyeki bwayo nibwenda enkora y’ekikugu
 nk’oku kirikwetaagisa omu biragiro.
 • Kandi abakazi: baine obwire bukye ahabw’emirimo nyingi ei baine kandi
 nabwo abangi biine obwegyese bukye.
 5. Kwetegyereza eby’enkura y’abantu n’ebikwato
 Ebikuru omu kwetegyereza eby’enkura y’abantu ni:
 a) Kumanya emirimo oku erikubaganwa ey’okukora n’okuzaara (nooha
 orikukora ki) orikuhinga nainga kutebekanisa eitaka, orikubyara,
 orikubagara hamwe n’orikusharuura.
 b) Kumanya ebyokukozesa ebiriho, ebyabashaija n’abakazi kukora emirimo
 yaabo hamwe n’ebirungi ebi barikwiha omu mirimo egyo. Ni mumuringo ki
 kandi ahabwenki? (kubona n’okubaasa). Ekyokureeberaho, aha n’ahamataka
 gooha agaraazeho emisiri y’okureeberaho? Nooha oraatungye ebintu kandi
 nooha oraabireeberere kurugamu ebyokurya nainga entaasya?
 c) Kushwijuma ebyetengo, embeera hamwe n’emirimo y’abakazi n’abashaija
 omu by’entuura, ebyobutegyeki hamwe n’entaasya.
Ekikwato 1: Ekyokukora/Kumanya obujunaanizibwa kurugiirira aha nkura
y’abantu
Ekikwato eki ahaifo nikyoreka emirimo eshemereire kukorwa kurugiirira aha
nkura y’abantu “nooha orikukora kiiha” nahabwekyo nitwetaaga kumanya ni
mirimo ki eyokuhinga n’okutunga ei abantu barikukora

Ekikwato ky’emirimo
|Emirimo |Abakazi |Abashaija |Abaana |
| | | |Abaishik|Aboojo|
| | | |i | |
| | | | |
| | | | |

Yetegyereze: ni kirungi kukozesa obubonero nainga ebicweka bya paasenti
kworeka oku barikwejumbira omu mirimo egyo.

Ebikuru aha nshonga z’enkura y’abantu
 • Nooha orikukora emirimo obwa hati?
 • Ni bwire ki obu omuntu arikutwara kukora egyo mirimo kandi buri murimo
 nigutwara maani ki?
 • Nooha orikukora emirimo erikutwara obwire bwingi?
 • Entaaniso eri ahagati y’okwejumbira omu mirimo egy neeyisha ki
 ebigyendererwa bya puroguraamu?
Ekikwato 2: Enshwijuma y’okutunga n’okureeberera
Kutunga n’okureeberera
|Ebigyendererwa |Oburemeezi |Emigisha |Omuringo |
| | | |gw’okutaahamu |
| | | | |
| | | | |
| | | | |

Ebikuru aha nshonga z’enkura y’abantu
 • Okutunga n’okutegyeka ebintu by’okukozesa hamwe n’ebirungi
 ebirikururugamu nibitaana omu bakazi n’abashaija?
 • Abashaija n’abakazi nibatunga ebintu by’okukozesa nk’eitaka,
 kutendekwa, obukugu, omu miringo gurikushushana?
 • Nooha orikutegyeka ebirikukozesebwa?
 • Okutegyeka ebintu kiine akakwate nainga nikibaasa kugira ebi
 kyashiisha aha bigyenderwa bya purogyekiti? Ekyokureeberaho, kiine
 akakwate n’okugaba ebintu?
 • Hariho ekyetaago ky’okuhinduramu omu ntegyeka y’ebintu by’okukozesa
 ngu harugyemu ebirungi?
 • Nooha orikusharaho omu kugyezesa, kuzaaza embibo hamwe n’okuha ebintu
 abantu abandi?
 • Nooha orikufunamu kumanyisibwa okurikurugamu?

Ekikwato 3: kushwijuma ebyetaago n’ebirikukundwa
Ahabwokugira ngu abantu baine emyanya etarikushushana kurugiirira aha
myoga, kutunga n’okutegyeka eby’okukozesa, abakazi n’abashaija nibagira
ebyetaago bitarikushushana kandi bakunda ebintu bitarikushushana baatahwamu
ekintu ekisya. Ebyetaago nibibaasa kuba nibirugiirira aha nkura y’abantu,
omu rungyereza ekirikwetwa Practical Gender Needs (PGN), nainga kurugiirira
aha ebi abantu beeshariiremu aha nkura y’abashaija n’abakazi erikwetwa
Strategic Gender Needs (SGN) ebirikwongyera obutegyeki n’okugumaho kwa
purogyekiti.

Ebyetaago byombiri PGN na SGN bishemereire kumanywa enteekateeka ya
purogyekiti etakatandikire. Kyaba kitakozirwe, ebigyendererwa
tibiraahikweho, kandi empindahinduka erikusuubirwa neebaasa obutahikwaho.

Kutebeekanisa Ebyetaago n’Ebirikukundwa
|Ebyetaago |Omuringo (PGN|Entebeekanisa kurugiirira aha|
|n’ebirikukundwa |nainga SGN) | |
| | |Bashaija |Bakazi |
| | | | |
| | | | |

Enshonga enkuru ezirikureebeka
Ebyetaago by’abakazi n’abashaija biine entaaniso? Ekyokureeberaho ahabwenki
abashaija barikukunda munonga ebiti bya muhogo ebigabirwe?
Ahari ebyo ebirikukundwa, n’ebya baahi ebirikukora kandi ebirikubaasa
kuhikwaho?
Ebigyendererwa bya Purogyekiti nk’okukanyisa embibo ya muhogo, nibimara
ebyetaago by’abashaija n’abakazi?
Ebyetaago by’abashaija n’abakazi nibikwatana bita n’ebigyendererwa by’ekyo
ekirikwijamu?
Ebyetaago n’ebirikukundwa abashaija nibibateganisa bita okuteejumbira gye
omu bigyendererwa bya purogyekiti?
Abakazi nibeetaaga ki, eki baakubaasa kutunga, kandi boa bantu b’ekyanga
nibakigambaho ki?

 6. Omushororongo gw’ebintu by’okutereeza enkura y’abantu omu
 nteekateekan n’enkora y’ebibiina.
 • Abantu abarikwetaagwa baronzirwegye kurungi (obariiremu abashaija,
 abakazi, abaana).
 • Okushwijuma embeera hamwe nebyetaago kuteirwe omu kushwijuma enkura
 y’abantu?
 • Abashaija n’abakazi b’omukyanga nainga omu mwanya ogwo babaronzire?
 • Omurimo ogwo gugyerezeho gugyendereire kwetegyereza ebyetaago, emyoga,
 ebintu by’okukozesa hamwe n’oburemeezi bw’abashaija n’abakazi?
 • Hariho ekyetengo ky’okutendeka ba memba abari omu kutebeekanisa
 emirino omu kushwijuma enkura y’abashaija n’abakazi, n’okubaha obukugu
 bw’okubita omu nkora?
 • Hariho oburyo bwona bwona obwakubaasa kutiibwaho kuhika abashaija
 n’abakazi hamwe n’ebindi bibiina ebyakubaasa kuba biine oburemeezi?
 • Abantu – enkura y’abantu oku erikureebwa hati, neija kwikiriza
 kugireeberera n’okugishwijuma?
 • Emyoga y’abakazi n’abashaija neemanywa kandi ari omu buringaaniza omu
 bashaija n’abakazi? Omu kugigaba, buri omwe akamanyisibwa?
 • Nimwikiriza abakazi kusharaho? Ebirugiremu nibikyoreka?

 3. KUTEREEZA EBY’OBUHANGWA N’EMPINDAHINDUKA Y’OBWIRE OMU KIBIINA
 5.4.1 Ebyobuhangwa n’entunguuka
 Obuhangwa bw’ensi: Obuhangwa bw’ensi nibutwariramu buri kimwe ekiri
 ahansi y’aiguru. Ahari itwe, ebyobuhangwa byaitu n’ebitwetooroire,
 nk’ebimera, enyamaishwa (otwariiremu n’ebinyonyi), omwoya, amaizi,
 eitaka n’emishozi. Ebi, n’eby’obuhangwa ebirikukozesebwa. Ebintu byona
 ebirikukora obuhangwa nibikora omurimo muhango aha magara g’abantu
 b’ensi kandi biine kuringaanizibwa. Kishemereire kumanywa ngu abantu
 nibo barikwetaaga munonga obuhangwa kwonka obuhangwa tiburiho
 ahabwabo.

 Omu bugufu, entunguuka n’empinduka erikuba aha bantu aha mibiri yaabo,
 omuntaasya n’enshohoza, omu ntuura hamwe n’eby’obutegyeki otwariiremu
 n’ebyokushaba Ruhanga. Ekyokureeberaho, kuhinduka kuruga omu bintu
 bikye kuza omu bingi, kuruga omu bubi kuza omu burungi, omu bworo kuza
 omu bugaiga, kuruga omu butamanya kuza omu kumanya, kuruga omu
 burwaire kuza omu magara marungi n’ebindi. Kutunguura eby’obuhingi
 n’obutungi nikugyenderera aha kureeta obukoryo n’obuhabuzi oburungi
 oburikutunguura omutindo gw’ebirikurugamu reero bwanyima bikareetaho
 entuura nungi.

 Kwenda ngu tuganyurwe omu by’obuhangwa, ebicweka byona by’obuhanga
 biine kukuumwa gye bigume biringaniire. Eky’oburemeezi, ebintu byona
 ebirikworekyerera entunguuka nibishiisha eby’obuhangwa, byaba
 bitateebeekanisiibwe gye.

 Ebyokureeberaho ebirikuteganisa obuhangwa ni:
 • Kutunguura eby’obuhingi ebirikureetera abantu baatema ebimera
 kwenda ngu bahinge, bariise kandi n’okumara eitaka ekiriisa.
 • Okukozes emibazi omu kuhinga ezirikushiisha amaizi hamwe
 n’eitaka.
 • Amakorero agarikureka omwoya, amaizi hamwe neitaka byazamu
 emibazi.
 • Ebyombeka n’enguudo nibireetaho okutema ebibira hamwe n’okutima
 eitaka.
 • Kukozesa obuveera nikishiisha eitaka.
 • Kuza omu matahuni nikireka abantu baayetaaga amakara ekirikureka
 emiti yaatemwa munonga.
 2. Empindahinduka y’obuwire
Ekikuru ekirikurugamu omu bintu ebirikukorwa omuntu omu iziina
ry’entunguuka bireesireho empindahinduka y’obwire. Empindahinduka y’obwire
nikumanyisa empinduka y’obwire erikureeberwa aha mushana, enjura, okwosya
munonga nainga obufukiirizi, emiyaga hamwe na siizoni. Empindahinduka
y’obwire neereetaho ebintu bingi ebirikukira aha bwire bwonka. Nikintu
kirikuhindura za siizoni z’okukorema emirimo kumara obwire buraingwa.

5.4.3 Ebirikworeka empindahinduka y’obwire
 • Enjura nyingi ya buri kaanya
 • Ekyanda ky’amaani kandi kirikuteera omwanya muhango
 • Okuhwerera kw’orubaare aha mitwe y’emishozi ekirikureetaho emitunga
 • Okwosya munonga
 • Okufa kw’emigyera, ebisharara hamwe n’enyanja.
5.4.4 Ebirikuruga omu mpindahinduka y’obwire ni:
 • Kufurafuruka – kuruga omu mwanya gumwe kuza omu gundi ahabwa ibura
 hamwe n’abugyengye.
 • Kubiika: kubiika emisharuuro n’ekintu kirungi kwenda ngu nyensya
 abantu babone ekyabatunga.
 • Kuhinduraho ama mirimo – kurugiirira aha mirimo oku erikureebeka omu
 ma faamu.
 • Kuteerana hamwe – kutwariramu kutunga ebintu hamwe n’okubagana
 obugaiga, obukozi nainga entaasya omu bantu b’eka nainga kurundaana
 ebintu ebi abantu batungire hamwe omu bwire bwaiburura.
5.4.5 Kukyendeeza ebirikuruga omu mpindahinduka y’obwire aha mirimo
y’ekibiina
 • Kutaho impinge n’entunga enungi ahabwa:
 o Kutanga emitunga nk’okuteera ebitaba, kuta enkingi omu misiri,
 hamwe n’okuhinga ebihingwa ebirikushweka eitaka.
 o Kuta manyuwa omu itaka kwenda kwongyera ekiriisa omu itaka,
 hamwe n’okuhindahindura omu misiri.
 o Kutanga amari hamwe n’endwara z’emisiri obwo orikukozesa
 emihanda miring etarikushiisha buhangwa.
 • Kukozesa ebintu obukoryo ebutarikwetaaga kutema emiti.
 • Kuhinga emiti y’emigasho mingi.
 • Kwegyesa abantu ebikwatiraine n’okukuuma obuhangwa bw’ensi
 • Kushwijuma ebikwatiraine n’obuhangwa bw’ensi otakagizire eki waakora
 ekikwatiraine n’entunguuka ekyakubaasa kugira akakwate n’obuhangwa
 bw’ensi.

5.5 KUKYENDEEZA AHA BIBI EBI SIRIIMU EREESIRE AHA MIRIMO Y’EKIBIINA

Akakooko karikurwaza siriimu nikakiri buremeezi aha magara gonka ahabwokuba
ebi omuntu arikutunga omu kukora biine akakwate kahango n’amagara ge obwo
kimanyisa ngu amagara mabi nigareeta enkora mbi y’emirimo kandi gareetera
omuntu yaakora bikye, okukira munonga omu by’okuhinga n’okutunga.
Nahabwekyo, ni kikuru ngu abantu boona abari omu kuhinga n’okuriisa biine
kumanya oburemeezi obu endwara erikureetaho omu kibiina kyabo.

5.5.1 Emihanda ei akakooko ka siriimu karikurabiramu
 • Okuteerana n’omuntu aine akakooko karikurwaza siriimu.
 • Kuta eshagama omu muntu eina akakooko ka siriimu.
 • Omwana kwonka amabeera ga nyina aine akakooko ka siriimu
 • Kukozesa kumwe ebintu ebirikushara (empitirizo, egirita) n’omuntu aine
 akakooko ka siriimu
 • Ekironda ekyakubaasa kutaasya eshagama nainga amaizi g’ekihama
 g’omuntu aine akakooko ka siriimu.
5.5.2 Ebirikureka akakooko ka siriimu kujanjaara
 • Omuntu kuteerana n’abantu abandi baingi.
 • Eby’entuura y’abantu nk’okuhungura ba nyamwandu, okusiramura
 barikukozesa ebintu bibi.
 • Obusiinzi hamwe n’okunywa enjaga.
 • Kubaihabeihwa abandi.
 • Kubura kutuura n’omwami nainga n’omukyara waawe kumara obwire
 buraingwa.
5.5.3 Ebi akakooko ka siriimu hamwe n’eby’obuhingi n’obutungi
 • Kubura kukora emirimo y’okuhinga n’okutunga ahabwa:
 o Oburwaire, kuguma hamwe n’okufa.
 o Kwahura abo abarwaire oburware bwa siriimu
 • Kufeerwa obwengye n’obukugu
 • Obutategyeka faamu kurungi ahabw’okuburwa obukoryo n’okuteekateeka
 kurungi.
 • Kubura kuza aha kutendekwa n’omu nkiiko.
 • Kuburwa kutwara obuhabuzi
 • Kuguza ebintu bya faamu (eitaka, amatungo, ebyokukozesa) kwetambiza
 nainga kurondamu amaziika.
 • Kufeerwa entaasya erikuruga omu buhingi n’obutungi.
5.5.4 Eki akakooko ka siriimu karikwisa enkurakurana y’ekibiina
 • Kukyendeeza aha mubaro gw’abantu b’ekibiina ahabw’oburwaire, nainga
 okufa kwa ba memba.
 • Okwosayosa omu nkiiko hamwe n’okutaha buheereza burungi
 ahabw’oburwaire.
 • Esente z’okuziika hamwe n’okurwaza abarwaire
 • Kuburwa omuhimbo gw’okukora ahabw’okureeba kubi ba memba abarwaire.
 • Abakozi kukyendeera kandi bakamara obwire bwingi aha murimo gumwe,
 ekirikureka ebirikukorwa byakyendeera.
 • Ba memba b’ekibiina nibabaasa kugyemwa kukora ebibiina bya Tweziikye,
 ekirikureetaho kutamu esente ezaakubaire nizikora aha ntunguuka
 y’ekibiina.
 • Kubiika kukye ahabw’okuburwa omuhimbo hamwe n’okuta obusente bwingi
 omu kujanjaba abarwaire hamwe n’okushashurira amaziika.
 • Ebiibiina ebimwe nibyebaganisamu ahabw’obutaikirizana burikurugiirira
 omu butakora bw’abarwaire siriimu, ba memba abarwarize hamwe n’abo
 abari omu maziika.
5.5.5 Ebi ekibiina kyakubaasa kukorera ebi siriimu erikureeta ebyagambwaho
aha ruguru
 • Kuha ba memba obugambiro bw’okuteisizaho enshonga ezirikikwata aha
 magara obwo baine abarikukora ahah by’amagara.
 • Kwegyesa ba memba b’ekibiina oburemeezi oburikureetwaho akakooko ka
 siriimu kibiina kyabo ky’obuhingi n’obutungi.
 • Ba memba nibabaasa kwegyesebwa kutunga obukugu omu kuhabura n’okugwera
 abo abaina akakooko ka siriimu.
 • Ba memba bashemereire kuza kuhaburwa hamwe n’okukyebeza akakooko ka
 siriimu kwenda ngu bamanye oku beemereire.
 • Ba memba abaine akakooko, bashemereire kuhaburwa kuza kutandika
 emibazi erikuhwera obutarwara siriimu bukiri kare.
 • Kusiima ba memba abaine akakooko ka siriimu ahabw’omurimo muhango ogu
 bakoreire ekibiina kandi n’abantu b’eka bashemereire kubatamu amaani
 g’okutuuraho obwire buraingwa kandi barikukora emirimo y’okutunguura
 eby’obuhingi n’obutungi.
 • Ba memba ku baakubiika, akasente k’okuhwerana nikabaasa kubaho kandi
 kakozesebwe kuhwera abo abaine akakooko ka siriimu.
 • Ba memba b’ekibiinan nibabaasa kushonda obukozi, kwenda ngu
 bahwerahwerane omu bibiina.
 • Ba memba nibabaasa kutaho ebiragiro by’okuzibira ba memba obutaguza
 bintu by’okukozesa omu buhingi n’obutungi nk’eitaka n’ebindi bikwato
 hamwe n’ebindi bintu by’eka.
 • Ekibiina nikibaasa kutaho kutaho enkora eyaakubaasa kuhwera ba memba
 n’amaka gaabo abakuba barwaire siriimu kutunga obujanjabi.
 • Ba memba nibabaasa kushonda sente bagure ebikwato ebindi ebirikwaka
 ekiraahwere ba memba kukyendeeza aha byetaago by’enku.

EKICWEKA 6: KUKORERA HAMWE OMU NTEEKATEEKA, OMUNDEEBERERA HAMWE
N’OMUKUSHWIJUMA

Kukorera hamwe omu ntunguuka n’omuhanda mukuru ogurikutwariramu buri omwe
omu nteekateeka zaabo kureetaho empindahinduka enungi obwo harikukozesebwa
ebintu ebiriho.

 1. Boona kwejumbira omu nteekateeka
Enteekateeka ni kindi kwihaho n’omuhanda ogu omuntu nainga ekibiina
kirikushutama kikateekateeka kandi kikasharaho omu bwire ekiraakorwe n’oku
kiraakorwe. Enteekateeka ya boona n’omuhanda ogurikutandika na buri muntu
ou kirikukwataho kwejwijuma, bakataho ebigyendererwa reero akaihamu
enteekateeka erikukwatana n’ebigyendererwa. Neehwera ekibiina ku:
 • Kuhika aha bigyendererwa byakyo.
 • Kumanya ebintu ebirikwetaagwa omu bwire.
 • Kukora nk’enyorekyerero y’omuhingi nainga
 omuriisa hamwe n’ekibiina.

 1. Emihanda y’enteekateeka ya boona
Enteekateeka ya boona neegyenda eti:
 • Kuronda oburemeezi n’okubusoronzya
 kurugiirira aha burikukirayo
 • Kuronda ekirikureetaho obureemeezi obwo
 • Kuronda omubazi gw’oburemeezi obwo
 • Kutaho ebigyendererwa, ebyokukora hamwe
 n’ebintu ebirikwetaagwa kurugiirira ahari buri
 mubazi.
 • Kutaho enkora eraahwere oku ebintu biraakorwe.

 2. Kukora enteekateeka y’emirimo
 • Teera orunyiriri rw’ebiraakorwe nk’oku biri omu kyokureeberaho ahaifo.
 • Bariirira obwire obu biraabaase kukorerwamu – eki nikibaasa kworekwa
 omu mazooba, omu sande, nainga omu myezi. Ekyokureeberaho aha muheru
 gw’omwaka, emyezi mukaaga ya siizoni y’okubanza.
 • Kora tebo kandi ogiijuzemu emirimo hamwe n’obwire obu eraakorerwemu
 nk’oku kiri ahaifo.
 • Taho obu buri murimo guraatandike kandi niguza kumara bwire ki.
 • Orikukozesa akamaniso akashemereire kworeka nk’oku kirikworekwa
 ahaifo.
 • Buri murimo guhe omuntu orikugujunaanwaho kandi omworeke aha tebo.
Ekyokureeberaho: enteekateeka y’ekibiina ky’abahingi nainga abatungi

|Ebyokukora |J |F |
|1. Kuhinga |- Kukakorwa nainga |Abakozi bakabura |
| |kukozirwe, kwahwa |ahabw’okuba ba memba |
| |kwonka kukatwarwa |abamwe bakaba barwaire |
| |obwire bwingi. | |
|2. Kugura embibo|- Kikakorwa nainga |Embibo n’ebindi bintu |
|hamwe n’ebindi |kikozirwe |by’okukozesa bikagurwa |
|by’okukozesa | |omu bwire kwonka bikaba|
| | |biri aha beeyi |
| | |y’ahaiguru nk’oku |
| | |kyabaire |
| | |kitarikuteekateekwa. |
|3. Kubyara |- Tikukabaireho |- enjura ekyerereirwe |
| | |- n’okurinda enjura |
|N’ebindi | | |

 2. OKUSHWIJUMA KWA BOONA
6.3.1 Okushwijuma n’enki?
Kushwijuma ekintu kyona nikimanyisa kukirondamu
omugasho gu kiine nainga obuguzi bwakyo. Buriijo
nikikorwa aha muheru gw’enteekateeka.
Twaba nitweshwijuma, nitwebuuza ebibuuzo
ebi ahaifo:
 • Haine eki twatungiremu? Tukatungamu ki?
 • Nigwo gwabaire guri omuhanda guhikire
 gw’okukikora nainga kikaakozirwe kurungi
 omu muhanda ogundi?
 • Ebintu by’okukozesa bikakozesebwa gye
 nainga ngaaha?
 • Ni ki ekishemereire kuba nikyongyerwaho?
 • Ni ki ekishemereire kukorwa kutwara ebintu
 omu maisho?
6.3.2 Ekigyendererwa ky’okushwijuma (Ahabwenki nitushwijuma?)
Kwenda kumanya oku ebintu bikozirwe
Kureeba ngu ebintu bikozirwe omu bwire kandi n’omumbariirira yaabyo.
Kworeka aharikwetaagisa empindahinduka
Kuhwera kweteekateekyera gye nyensya
Kuhikiiriza eebyetaago byabo abarikuha obuhwezi
Kuha okumanyisa okuri kwo kwonyini okurikwetaagwa ekitongore nanka.

6.3.3 N’enki ekishemereire kushwijumwa?
a) ebintu ebikozirwe:
b) ebintu ebikozesiibwe:
c) Emihanda/emiringo ei bikozirwemu
d) Ebirugiremu/ekibiraakore

Ebindi
 a) Oburemeezi, oku bwamazirweho, amashomo agaayegirwe.
 a) – d) nibishwijumwa kurugiirira aha bigyendererwa
 ebyateekateekirwe.

EKYONGYEIRWEHO 1: EKYOKUREEBERAHO KY’EBIHANDIIKO BY’EKIBIINA
 a) Foomu erikwijuzibwa bwa memba baaba nibataaha omu kibiina

Eiziina ry’ekibiina: ………………………………………………………………………..
|Eiziina rya |Enkur|Emyaka|Eizooba eri yaataahiire |Ekyaro |Omukono|
|memba |a | |omu kibiina | | |
| | | | | | |

 b) Foomu erikwijuzibwa kworeka oku ba memba bashashwire/barikushashura

Eiziina ry’ekibiina …………………………………..
|Eiziina rya |Enkur|Eizooba eri |Esente |Ezishashwirw|Omukono|
|memba |a |yaashashuriraho |ezaashashurwa |eho kuhisya | |
| | | | |obwahati | |
| | | | | | |

 c) Foomu erikworeka entaasya y’ekibiina

Omwaka ……………………………………… Okwezi …………………………………………..
|Entaasya ei |Esente ezi ekibiina |Ahu zirugire|Esente ezi ekibiina |
|ekibiina |kikozire omu kwezi | |kiine aha muheru |
|kyatandikisa | | |gw’okukinga ebitabo |
| | | | |

 d) Foomu y’okuhandiikaho amabanja
Eiziina ry’ekibiina
|Eiziina |Enkur|Esente|Ekigyendere|Amagoba |Eizooba |Omujurizi|
|ry’orikushaba|a |ezi |rwa |agaraashashu|ry’okuzishashur| |
| | |yaatun|ky’eibanza |rwe |iraho | |
| | |ga | | | | |
| | | | | | | |

 e) Ebihandiiko ebirikworeka ebintu ebi ekibiina kiine

Eiziina ry’ekibiina …………..... omwaka ……………………… ebiro …………………………………
|Okushoboorora |Obu kyatungwa|N’ekya muhendo ki |
|oku ekintu kiri| |obwa hati |
| | | |

 f) Ebiteiso
 • Omutwe gw’orukiiko …………………… ebiro by’orukiiko …………………..
 • Agenda: ekiteiso 1, ekiteiso 2, ekiteiso 3, ………………….
 • Ebiraakorwe hamwe n’abo abaraabikore
 • Ebiro ebi orukiiko orundi ruraashutame hamwe na agenda yaarwo.

-----------------------

 Farmers

HLFO

Ekibiina

Ekibiina

Kukora: mwije, mutebeekanise, kandi mukorere hamwe, muhaane obwengye
n’obukugu.

Obutaikirizana: obutabankuko, obutaikirizana bitandika. Ekibiina
nikishenyuka nainga kikura haabaho obutaikirizana.

Kuhindura: ekibiina kigaruka aha idaara ryona ery’enyima. Ba memba
nibabaasa kuza omu bibiina ebindi nainga bahindure ekigyendererwa kandi
batandike emirimo emisya.

Kukorera hamwe: buri memba eki yaagamba eki yaagamba nikitwarwa nka kikuru.
Nibiikirizana bagyenda omu maisho.

Okukora: nibabagana obwebembezi kandi buri memba naakora omurimo gwe.
Kurundaana ebyokukora hamwe n’okuhaana obwengye bitandika.

[pic]

[pic]

[pic]

[pic]

[pic]

[pic]

[pic]

[pic]

[pic]

[pic]

[pic]

[pic]

[pic]

[pic]

[pic]

[pic]

[pic]
</runya>
<runya parent_folder="compressedFiles.zip" id="file2565112" filename="Higher Education brochure.doc">
COVER PAGE

Kwongyeramu amaani omu kutunga obwegyese bw’eidaara ry’ahaiguru

EKITONGORE EKIINE OBUJUNAANIZIBWA BW’OKUHA SENTE ABEEGI B’EIDAARA
RY’AHAIGURU

EBIBUUZO EBIRIKUKIRA KUBUUZIBWA (EEK)

OKWOKUBANZA, 2015

 COLUMN I
HESFB EBIBUUZO EBIRIKUKIRA KUBUUZIBWA (EEK)

Ekibuuzo: Ekitongore ekiine obujunaanizibwa bw’okuha sente abeegi
b’arikweyongyera omu mishomo y’eidaara ry’ahaiguru nikyo kiiha?

Ekigarukwamu: Ekitongore ekirikwetwa Higher Education Students’ Financing
Board (HESFB) n’ekitongore ekyatairweho eiteeka rya Paramenti, namba 2 eya
2014, kuha obuhwezi bwa sente omu muringo gw’amabanja hamwe na sikaara,
abeegi abanyauganda, abahikire kuza omu matendekyero g’ahaiguru
agarikwikirizibwa, kwonka batarikubaasa kweshashurira omu matendekyero ago.

Ekibuuzo:Ni nshonga ki ereesireho ekitongore eki?

Ekigarukwamu: Ekitongore eki kiriho kuhikiiriza ebigyendererwa ebi ahaifo:
 i) Kureeba ngu haabaho okwinganisa omu kutunga obwegyese bw’eidaara
 ry’ahaiguru;
 ii) Kuhwera abeegi abanyauganda abasingire ebigyezo kwonka bataine
 sente z’okubasobozesa kutunga obwegyese bw’eidaara ry’ahaiguru;
 iii) Kureeba ngu ebicweka byona bya Uganda byabaganaho aha bwegyese
 bw’eidaara ry’ahaiguru;
 iv) Kutaho kandi n’okuhwera ebyo ebiraayegwe ebirikubaasa kuhwera aha
 ntunguuka y’eihanga; hamwe n’okureeba ngu haabaho omutindo omu
 by’obwegyese omu matendekyero ga gavumenti.
 v) Kureeba ngu abaaheebwa amabanja baashashura kandi n’abandi baatunga
 esente ezo.

Ekibuuzo: Nooha ashemereire kutunga eibanja/looni?
Ekigarukwamu:
 1) Obuhwezi bugyendereire omwegi omunyauganda orikuronda obuhwezi bwa
 sente bw’okweyongyera aha mishomo y’eidaara ry’ahaiguru obwo
 arikushoma amashomo agaikiriziibwe, kandi arikushomera omu
 eitendekyero erikiriziibwe ekitongore ky’eihanga ekirikwetwa National
 Council of Higher Education (NCHE).
 2) HESFB niyo erikushwijuma yaaba omwegi ashemereire kutunga obuhwezi bwa
 sente obwo rurikwetegyereza ebi: ekicweka eki arikurugamu, yaaba ari
 omushaija nainga omukazi, ebyetaago bye hamwe n’okuringaniza hamwe
 n’ebindi bicweka.
 3) HESFB neerangirira amashomo agaraaheebwe obuhwezi omuri ogwo mwaka omu
 bantu boona.

Ekibuuzo: Eibanja eririkuheebwa omwegi n’ery’okukora ki?
Ekigarukwamu:
1) Eibanja, n’ery’okukora ahari ebi ahaifo:
 a) Kushashura fiizi
 b) Kushashura ebishare; na
 c) Kushashura sente z’okucondooza;
 d) Kushashurira eby’okuhwera abeegi abaine oburema aha mibiri yaabo.
2) Omu biro by’omumaisho, kandi empiiha zaabaho, eibanja niriza
kwongyerwamu sente ezirikuhwera aha buraaro, ebyokurya, HESFB yaamara
kwetegyerza ngu esente nizimara ebintu ebyo. Omuhendo gw’esente nigutaana
kurugiirira aha mashomo, kandi n’aha matendekyero ahabwokuba esente
zirikushabwa omu matendekyero tizirikwingana.

Ekibuuzo: Omwegi naaheebwa obwire burikwingana ki kutandika kushashura
eibanja?
Ekigarukwamu: Omwegi naaheebwa emyezi 12 (nigwo mwaka) yaamara kuheza
omushomo ogu yaabaire atungiire eibanja. Naija atandika kushashura eibanja
eryo hamwe n’amagoba gaaryo ahanyima y’omwaka amazire emishomo ye ei
yaatungiire eibanja.

Ekibuuzo: Eibanja nibariha omwegi ari aha rurengo ruuha?
Ekigarukwamu: Eibanja niribeebwa omwegi ari aha rurengo oru ahaifo:

 a) Dipuroma hamwe na Saatifiketi
 b) Diiguri y’okubanza
 c) Ebyongyeirwe aha diguri y’okubaja (Dipuroma na diguri ya kabiri)
 d) Diguri ya kashatu erikumanywa nka Ph.D

Ekibuuzo: Gavumenti, neija kuha abeegi abaatungire amabanja aha muheru
gw’okwega?
Ekigarukwamu: Ngaaha. Kwonka, amashomo agarikushashurirwa enteekateeka egi,
gaine akatare ahabwokuba abagakugukiremu nibeetaagwa kukorera gavumenti
hamwe n’ebindi bitongore by’abantu. Nahabwekyo, nitwesiga ngu omwegi
yaaheza kujwara, taratware mwanya muraingwa kubona omurimo nainga
kwetandikiraho omurimo ogwe nk’omuntu.

 COLUMN 2

Ekibuuzo: Omwegi naikirizibwa kuza kukorera eheeru y’eihanga yaaheza
kushoma?
Ekigarukwamu: Eego, kandi omwegi owaatungire eibanja naashabwa kuha HESFB
puraani nk’oku araaba naashashura eibanja hamwe na adureesi ei araabe
naakozesa
 Kope ya CRB/Card eyaamuhereirweho eibanja
 Foomu eijwije ey’okushabiraho eibanja
 Ahu omwegi arikutuura/maapu erikworeka owaabo
Abeegi nibashaba eibanja baaheza kuheebwa omwanya gw’okwega omu
matendekyero g’ahaiguru.

Ekibuuzo: Omwegi naija kutunga ata sente z’eibanja?
Ekigarukwamu: HESFB yaaheza kutunga eti empapura zirikubana kuruga omu
eitendekyero, neija kushashura sente zoona ezi omwegi ashabire, aha
akaunti y’eitendekyero eryo buri semesita.

Ekibuuzo: HESFB nirwikiriza omwegi kutandika kushashura eibanja omwaka
gutakahwire aherize kwega?
Ekigarukwamu: Eego, eki nikiikirizibwa, kandi HESFB neetaho enteekateeka
oku enshashura eraakorwe.
Ekibuuzo: Omwegi owaaheirwe eibanja naabaasha kusazibwamu?
Ekigarukwamu: Eego, omwegi nibabaasa kumusazamu haabaho ebi ahaifo:
 a) Yaagwa, akabura kutembe eidaara erindi;
 b) Yaahindura obutuuzi akaba omutuuzi w’eihanga erindi;
 c) Kyamanywa ngu empapura zi yaahaireyo zigingiriire/ku yaakuba
 yaabaihire omu bi yaagambaire aba HESFB.
 d) Omwegi ku yaakuba enkozi ya bibi akakora omushango;
 e) Omwegi ku yaakubingwa omu ishomero.

Ekibuuzo: Omwegi naabaasa kushaba eibanja nainga arekye kutunga eibanja
yaaba naashoma?
Ekigarukwamu: Eego, omwegi naabaasa obutashaba eibaanja kumara obwire,
reero aije ashabe eibaaja obwire obwo obu araazeetaagiremu. Enteekateeka
egi neikiriza omwegi kugiizamu obu yaayetenga obuhwezi kandi OBU
YAABWETENGA KWONKA. Omwegi naabaasa kusharaho obu yaayetaaga obuhwezi bwa
sente, obu ashemereire kutunga eibana hamwe n’obu atashemereire kuritunga.

Ekibuuzo: Omwegi naikirizibwa kutunga eibanja kuruga omu banka kandi akiine
erya HESFB?
Ekigarukwamu: Eego, ahabwokuba, okushashura eibanja ry’omwegi
tikirikumaraho sente ezihaingwire ebikweka 30% by’omushara gw’omwegi, kandi
okushashura eibanja ry’omwegi nikitwara omwanya gw’okubanja kukira eibanja
erindi ryona.

Ekibuuzo: Omuzaire nari shi omureeberezi w’omwegi we naashashurira ki?
Ekigarukwamu:
 a) Oburaaro
 b) Ebyokurya
 c) Eby’amagara
 d) Ebitabo, n’ebindi bikwato by’omwegi arikwetaaga ebitari feezi hamwe
 n’esente z’okucondooza
Ekibuuzo: Omwegi naaheebwa obwire burikwingana ki kuba yaaherize kushashura
eibanja?
Ekigarukwamu: Ni emirundi ebiri obwire obu arikumara aha mushomu, gaitaho
n’omwaka ogu arikumara aherize.

Ekibuuzo: Omwegi naikirizibwa kuruga omu itendekyero rimwe kuza omu rindi?
Ekigarukwamu: Eego, omwegi naabaasa kuhindura eitendekyero kuza omu rindi
kwonka eriikiriziibwe.

Ekibuuzo: Nihabaho ki omwegi ohairwe eibanja ku yaakufa?
Ekigarukwamu: Omwegi ohairwe eibanja ku yaakufa, HESFB neesazamu eibanja
eryo, erikugyendera aha kirikwetwa Loan Protection Fund.

Ekibuuzo: Loan Protection Fund n’enki?
Ekigarukwamu: Egi n’enteekateeka erikushaba orikuhora sente, kugira ka
fiizi aku yaayahura kugira ngu ku haakubaho rufu nainga oburema
ebirikuzibira omuntu kukora, sente ezo zigaruke omu mwanya gwa ziri
ezaahairwe ogwo otakiriho nainga otakikora.

 COLUMN 3

Ekibuuzo: Eibanja nirishashurirwa amagoba?
Ekigarukwamu:
 i) Buri eibanja ry’omwegi arikutunga, nirishashurirwa amagoba.
 ii) Amagoba ago nigatiibwaho Minisiture y’eby’obwegyese n’emizaano,
 erikwebuuza ahari Minisita ow’eby’esente obwo egaruka ehaburwa
 HESFB.

Ekibuuzo: Amashomo agarikuheebwa obuhwezi nigo gaahi?
Ekigarukwamu: Amashomo agarikuheebwe obuhwezi nigarondwa HESFB, ekorangaine
na Minisiture y’eby’Obwegyese n’emizaano.

Ekibuuzo: Nimbaasa kutunga eibanja eri aha akaunti yangye?
Ekigarukwamu: Ngaaha, esente z’eibanja ry’omwegi nibazishashura omu
eitendekyero.

 Ekibuuzo: Okushaba kwangye ninkuta nkahi naaba ningyenda eibanja?
Ekigarukwamu: Za foomu z’okushabiraho eibanja nibazita ahari buri mataagi
goona ga Banka ya Centenary omu eihanga ryona. Kandi foomu nizibaasa kuruga
aha weebusaiti y’Ekitongore kya HESFB : http://www.hesfb.go.ug, Weebusaiti
ya Minisiture y’eby’Obwegyese: http:///www.education.go.ug. Abeegi
nibahaburwa kushaba eibanja baaheza kwikirizibwa omu yunivasite kwonka
okutandika kwega kutakahikire kwenda ngu habeho obwire bw’okutebeekanisa
n’okushashuriramu. Abarikushaba boona nibashabwa kuha fiizi
z’okutebeekanisa empapura zaabo obwo zirikuteebwaho ekitongore kya HESFB.

Ekibuuzo: Omwegi naaba naayetaaga ki kushaba eibanja?
Ekigarukwamu: Kushaba eibanja ry’abeegi omuntu ashemereire kuba aine ebi
ahaifo:
 1) Omwegi naashaba HESFB eibanja.
 2) Buri foomu erikushaba eibanja eine kugyende n’ebi:
 a. Ebaruha erikworeka ku omwegi ahairwe omwanya gw’okwega omu
 itendekyero/yunivasite.
 b. Endanga muntu etakahwaireho
 c. Kope ya satifiketi nainga obubonero obu waatungire
 d. Kope y’ebaruha y’obuzaarwa nainga paasipoota
 e. Obushushani bushatu bwa paasipoota.
 f. Ekirikworeka ngu fiizi z’okushaba eibanja zishashwirwe.

Ekibuuzo: Ni mashomo ki agaraabaase kushashurirwa enteekateeka egi omu
mwaka gwa 2015/16?
Ekigarukwamu: HESFB niyo erikusharaho amashomo agaraheebwe obuhwezi, reero
bagarangirire omu mpapura z’amahurire ahabwa boona kubimanya.

AMASHOMO AGARAAHWERWE OMU MWAKA GWA 2015/16
Amashomo aga ahaifo gahinguziibwe HESFB kweta abeegi ba kabiri omu
nteekateeka egi omu mwaka gwa 2015/16:

 COLUMN 4

Ekibuuzo: Omuntu aine kushashura eibanja yaaremwa kumara emishomo ye?
Ekigarukwamu: Eego, buri omwe orikutunga eibanja omu nteekateeka egi, aine
kushashura sente zoona ezi yaahairwe, kwihaho:
 a) owaatungire eibanja/looni ku yaakuba omurema
 b) owaatungire eibanja ku yaakufa
Omuri ebyo byombi, HESFB neija kwiha sente ezo omu nteekateeka ya Loan
Protection Fund. Omwegi yaaremererwa kumara emishomo ye, eibanja
nibarishashuza ahonaaho.

Ekibuuzo: Omuntu naabaasa kushaba ebicweka by’eibanja?
Ekigarukwamu: Eego, omuntu naikirizibwa kushaba omuhendo gwa sente
ogwarikwenda.

Ekibuuzo: HESFB neija kuha obuhwezi obwa za sikaara?
Ekigarukwamu: Eego, HESFB neija kuha za sikaara abeegi abo abarikutwara
amashomo agu HESFB erikutwara nka makuru aha ntunguuka y’eihanga.

Ekibuuzo: Ni sikaara ki eziraheebwe abeegi kuruga ahari HESFB?
Ekigarukwamu: Sikaara ezi niziija kuba ez’emiringo ebiri: ez’aha rurengo
rw’eihanga hamwe n’ez’amahanga abiri.

Ekibuuzo: Sikaara ezi niziija kuba nizihwera kukora ki?
Ekigarukwamu: Nizija kuba nizikora ebi ahaifo:
 a) Fiizi;
 b) Ebishare;
 c) Ebitabo hamwe n’ebindi bihandiiko by’okushoma;
 d) Esente z’oburaaro;
 e) Ebyokurya;
 f) Esente z’okucondooza

 COLUMN 4

 g) Ebikwato/nainga ebyetaago byabo abaine oburema aha mibiri yaabo;
 h) Ebindi ebyakubaasa kuteekateekwa HESFB kandi bikaikirizibwa Minisita.

Ekibuuzo: Nooha oshemereire kutunga obuhwezi bwa sikaara?
Ekigarukwamu: Buri mwegi omunyauganda orikwega amashomo agarikumanywa nka
makuru aha ntunguuka y’eihanga, kandi agarikuhwera kwigaza ebiina ebiri omu
eibura ry’abakozi.

Ekibuuzo: Obuhwezi obwa sikaara nabwo nibushashurwa?
Ekigarukwamu: Ngaaha, kwihaho omu nshonga zitari zimwe na zimwe nk’ezi:
 a) omwegi yaaremwa kumara emishomo ye ahabw’enshonga
 zitarikwetegyerezebwa nk’oku zirikurambikwa HESFB, sikaara
 neesharwamu, kandi omwegi naashabwa kushashura sente zoona
 ezaamuhairwe.
 b) Omwegi ku yaakuba agingiriire ebihandiiko akabikozesa kutunga obuhwezi
 bwa looni nainga sikaara.

Table 1: Orunyiriri rwa yunivasite za Gavumenti hamwe n’Ez’abantu
eziikiriziibwe ekitongore kya NCHE (2014), ezihinguziibwe HESFB

Ekibuuzo: HESFB neeshanga nkahi?
Ekigarukwamu: Nitushangwa aha adureesi egi ahaifo:

-----------------------
HIGHER EDUCATION STUDENTS’ FINANCING BOARD (HESFB)

LOGO

List of courses here

List of Universities

Address
</runya>
<runya parent_folder="compressedFiles.zip" id="file2565113" filename="MUST-IRC Consent_JM (1)  Final version in Runyankore-Rukiga.doc">
MBARARA UNIVERSITY OF SCIENCE AND TECHNOLOGY
 INSTITUTIONAL REVIEW COMMITTEE
 P.O. Box 1410, Mbarara, Uganda

 Esimu: 256-4854-33795 Fakisi: 256 4854 20782
 Endagiiriro ya inteneti: irc@must.ac.ug mustirb@gmail.com
 Weebusayiti : www.must.ac.ug

 EKIHANDIIKO EKIRIKWIKIRIZA OMUNTU KWETABA OMU KUCONDOOZA OYEKUNDAIRE.

Omutwe ogurikucondoozibwaho : Amate gonka buzima: Enkora nsya nkura
eraije kuhwera
 Abakazi omu
kuheereza abaana omubazi

Abacondoozi abakuru: Aparna Ramanathan, MD; Tawanda Gumbo, MD

ENTANDIKIRIRO

Ebi oshemereire kumanya aha kucondooza oku:

 • Nooshabwa kwetaba omu kucondooza oku.

 • Foomu egi erikukushaba kwetaba omu kucondooza neeshoboorora aha
 kucondooza hamwe n’eki iwe oshemereire kukora.

 • Reeba ngu waakishoma noobwegyendesereza kandi waatwara obwire
 burikumara bwona obworikwenda kureeba ngu waakyetegyereza

 • Ori nyekundaire. Obaasa kucwamu obuteetaba mu kucondooza oku kandi ku
 waakwetabamu, obaasa kukurugamu eshaaha yoona. Torikwija kutunga
 ekibonerezo kyona ku oraacwemu kuruga omu kucondooza.

Entandikiriro

Okuheereza abaana omubazi obwire obu kigumire kandi nikimaraho n’esente
nyingi. Ahabw’okushanga ngu amaizi amarungi agatarimu burwaire g’okunywa
gagumire kubona, nikicendeeza aha miring endiijo y’okumira obuzuma nari
okutabura omubazi ogw’esaano ogurikurugwamu omubazi ogw’amaizi
ogurikwetenga amaizi marungi nk’agoObwahati, okwiha omubazi ogw’amaizi omu
mwanya gumwe kugutwara omu gundi mwanya nikimara esente nyingi kandi obwire
obwingi emibazi nk’egi neesiisikara ahonaaho.. Turi omu nteekateeka
y’okukora ekyoma ekiraije kureetera abaana baarahuka kumira emibaazi yaabo
kurungi bataine kugumirwa kwona, kandi hoona nabwo ekyoma eki nikiija
kureeba ngu abaana baatunga ekipiimo ky’omubazi ekihikire. Hati twaza
kukworeka ekintu narishi ekikwato ekirikurinda omunwa gw’eibeere.

Ekigyendererwa ky’okucondooza oku:
Okucondooza oku, kuriyo nikukorwa ahabw’okwenda kumanya yaaba abaana bato
nibiija kwikiriza kukoresa ekintu ekirikuringa omunwa gw’eibeere omurundi
gumwe omu izooba. Ku waakuba nookunda, nitukushaba ngu okorese ekintu
ekirikurinda omunwa gw’eibeere eki omurundi gumwe omu izooba kumara ameezi
abiri omu bwire obu oraabe nooyonsya omwana waawe. Ebi turaarundaane
nibiija kuhwera kandi bikoresibwe omu kutaho ekintu ekiraije kukoresibwa
gye omu kuha abaana bato omubazi. Abantu nka 220 nibo baraije kwetaba omu
kucondooza oku.

Okucondooza nikwija kumara ameezi abiri. Noobaasa kucwamu okeemereza
okwetaba kwawe omu kucondooza ahabwa buri nshonga ei waakuba oine, kandi
nookikora eshaaha yoona ei orikwenda.

Baitu nabwo, ku oraacwemu kwemereza okwetaba kwawe omu kucondooza oku,
nikuhiga ngu omanyisa abacondooza baitu. Obaasa kwija kubuuzibwa yaaba
noikiriza kumaririiza kumwe aha kukyebeera okurukukorwa abo abaacwamu
kuruga omu kucondooza.

Ahabwenki orikushabwa kwetaba omu kucondooza oku

Nooshabwa kwetaba omu kucondooza oku ahabw’okuba ori omwe omu baheereze
kuzaara omwana juba.

Entwaza y’okucondooza:
Ku oriikirize kwetaba omu kucondooza oku, noija kushabwa kuta omukono gwawe
aha foomu egi erikukushaba ngu oyetabe omu kucondooza oyekundiire,
nabwanyima noija kukyeberwa hamwe n’entwaza yaakwo.

Entwaza hamwe n’okushwijuma okuraakorwe omu bwire bw’okucondooza:

Okucondooza oku nikwija kukorwa kurikugyendera hamwe n’okuragurirwa
okw’eirwariro okuraije kuba nikukorwa buraijo ahabw’okwenda ngu
otateganisibwa; hoona nabwo okwija kwongyera kutaayaayira eirwariro
okwongyeirweho kubaasa kwija kwetengwa ahabw’okucondooza oku. Okwongyera
ahari eki, abacondooza baitu nibaija kuguma nibakutaayaayira kureeba oku
orikukoresa ekintu ekirikurinda omunwa gw’eibeere, emirundi ebiri omu
sande.

Entwaza y’okutoorana abaraayetabe omu kucondooza hamwe n’okwikiriza kwabo
beekundiire (Kitware nk’eshaaha ibiri)
1. Noija kubuuzibwa eziina ryawe, emyaka, orurimi, oruganda, ebyafaayo
 by’okuragurirwa kwawe, okuragurirwa kwawe okwa hati, omuringo ogu omwana
 waawe yaazairwemu, oburemeezi obwakuba bwabaireho orikumuzaara, ebyafaayo
 by’endagurira y’omwana waawe, hamwe na yaaba oine enteekateeka y’okwija
 kwonsya nari otaraije kwonsya omwana waawe.
2. Oburaingwa n’oburemeezi bw’omwana waawe nibwija kupimwa.
3. Abarikucondooza nibiija kukugambira ebindi ebikwatiraine n’okucondooza
 kandi bakuhe n’obwire burikumara bw’okubuuza ebibuuzo ebya buri muringo
 gwona. Nabwanyima noija kubuuzibwa yaaba waikiriza kwetaba omu kucondooza
 oku oyekundaire.
4. Obaasa kwija kuteebwa omu guruupu ey’abantu abatarikwejunisa ekintu
 ekirikurinda omunwa gw’eibeere nari omuri abo abariyo nibagyezesebwaho
 ekintu ekirikurinda omunwa gw’eibeere.
5. Okwonsya omwana waawe nikwija kuguma nikureebwa kandi n’oku omwana
 araakwate gye eibeere kurita omu kana akaryonka nakwo nikwija kureeberwa
 orubaju rumwe (orubaju iwe oraacwemu). Omwana waawe ku araaheze kwonka
 naija kupimwa aha minzaani.
6. Ku oraabe ori omu guruupu y’abantu abo abarikugyezesibwa oku kukoresa
 ekintu ekirikurinda omunwa gw’eibeere, noija kugambirwa kandi oyorekwa
 oku orikukikoresa. Oku omwana waawe arikukwata eibeere nakwo nikwija
 kushwijumwa obwo ekintu ekirikurinda omunwa gw’eibeere nakyo kyaba
 kiririho.

Entwaza hamwe n’okukyebera okuraakorwe omu bwire bw’okucondooza ( Kimare
nk’eshaaha 2 buri sande habeho okutaayaayira abo emirundi 16 omu bwire
bw’ameezi abiri.)

 1. Iwe n’omwana waawe, nimwija kuguma nimureebwa omu bwire bw’okwonsya
 obwo aha eibeere haaba hariho ekintu ekirikurinda omunwa gw’eibeere(
 eki nikiija kuba kitairwe aha rubaju oru iwe nyina w’omwana oraareebe
 ngu amashereka nigagyenda gye omwana yaaba naayonka.). Eki, nikiija
 kukorwa emirundi ebiri omu sande kandi oburemeezi n’oburaingwa
 bw’omwana waawe, nibiija kuba nibipimwa reero bihandiikwe
 otakamwokize, hamwe na bwanyima ya buri kumwosya. Ku oraabe ori mu
 guruupu erimu abo abairikugyezesibwa , noija kuheebwa ekitabo ahi
 buriizooba, oraagume orikuhandiika obu waakoresa ekintu ekirikurinda
 omunwa gw’eibeere. Oku omwana arikukwata eibeere akonka, nikwija kuba
 nikureebwa buri rutaayaayo.
 2. Ku oraabe ori omu guruupu erimu abo abairikugyezesibwa, noija kuguma
 nooshwijumwa buri sande ahabw’okwenda ngu tumanye yaaba okukoresa
 ekintu ekirikurinda omunwa gw’eibeere kyorobi nari kigumiresa, hamwe
 n’okubaasisa abacondooza baitu kumanya oburemeezi bwona obwakubaasa
 kukirugamu
 3. Abazaire abari omu guruupu erikugyezesibwa, nibiija kugaruka
 babuuzibwe aha muheru gw’okucondooza ahabw’okwenda ngu bamanyise
 abacondoozi baitu aha ki barikuteekateeka nari oku bashangire enkora
 egi ey’okukoresa ekintu ekirikurinda omunwa gw’eibeere.
Ebirikukwata aha ku omwana arikukwata eibeere okuraareebwe hamwe n’oku
omwana arikuremeera, ebiraarundanwe omy kucondooza oku, nibiija kutaibwaho
ahabwokwenda kubicondoozaho kutaruri kubikoresa omu byokuragurira abantu.

Ebicondooziibweho ebiraarundanwe ebi, tibirikwija kugira omugasho
gw’okumanya oburemeezi narin oburwaire. Nobu abacondooza baitu
batarikureeba oku omwana waawe arikukwata eibeere akonka hamwe n’okumanya
oburemeezi bwe ngu batambe endwara nari kumuragurira, nibaija kubaasa
kukugambira ku baakugira eki baamanya nari baareeba ekitari kya buriijo.
Iwe n’omushaho waawe owa buriijo nimwija kucwamu hamwe yaaba mugumizamu
mukongyera kukyebera n’okuragurira omwana ogwo ku haakuba haine ekintu
nk’ekyo ekireebirwe abacondooza baitu. Ahabw’okushanga ngu ebiraarundanwe
omu kucondoozaq oku ebikwatsire aha ku omwana arikwonka n’oku arikuremeera
bitagyendereire kukoresibwa omu kuragurira bantu, ebiraarugye omu
kucondooza, tibirikwija kukwohorerezibwa nari kwohorezibwa omushaho waawe
owa buriijo.

Akabi nari obutabeerwa gye

Entwaza y’okucondooza:

Ahabw’okwetaba kwawe omu kucondooza oku, hariho omugisha muhango gw’okwija
kuhikwaho ebintu ebi ebitari birungi ebiine akakwate n’okucondooza oku.
Reeba ngu waabigaaniiraho n’abarikukucondoozaho hamwe n’orikukira
kukuragurira. Ekintu ekirikurinda omunwa gw’eibeere eki orikukoresa
kibaasa kureetaho bimwe , nari byona ebi, nainga kibaasa n’obutagira ebibi
ebi kyareetaho omu bihandikire ahansi. Ebitari birungi ebirukumanywa gye
nk’ebirikureetwa enkora egi, birimu okukyendera okw’omuringo ogu
amasherereka garikuruga omu ibaare kuza omu kanwa k’omwana, omuri ebyo,
akabi akongyeirweho ak’okwigaza enshekye z’omu mabeere ezirikutwara amate
omu mabeere. Baitu hoona nabwo , ekintu ekirikukoresibwa kurinda omunwa
gw’eibeere, n’ekikwato ekiikiriziibwe kandi kikahinguzibwa, kandi habaire
haine omu kucondooza okundi kwingi ahi kibaire kyakoresiibwe nk’omu muringo
gurikukoresibwa ogutaine kabi aha mwana muto na nyiina.

Oburuhe bw’omu biteekateeko

Bimwe aha bibuuzo ebi turaakubuuze nka bimwe ebiri omu kucondooza oku,
bibaasa kukureetera obutabeerwa gye. Obaasa kwanga kugarukamu ekibuuzo
kyona, obanze waayehuumuzaho, nari oyemereze okwetaba kwawe omu kucondooza
oku eshaaha yoona ei oraayendereho

Okuremwa kukuuma enaama

Eshaaha yoona ebicodooziibwe byaheza kurundanwa, nihaba hariho omugisha
muhango gw’okumanya eyaakubaire eri enaama yaabyo. Nitwija kutaho oburyo
bwona kureeba ngu twakuuma ebikucondooziibweho nk’enaama kwonka eki tubaasa
obutakihamiza kimwe ahabwokuba tikyorobi.

 Akandi kabi

Habaasa kuba hariho ebindi ebitari birungi ebitarikumanywa eshaaha egi
ebyakubaasa kuhika aha beetabire omu kucondooza oku. Ku waakuba
oyeraarikiriire kwija kubugana oburemeeza nk’obu obwotakamanyire, reeba ngu
waabigaaniiraho n’abantu abarikucondooza..

Ebirungi ebiri omu kucondooza:

Ku oriikirize kwetaba omu kucondooza oku, habaasa kubaho ebirungi ebi iwe
nari omwana waawe mwakubaasa kuganyirwamu nari bibaasa obutabaho.
Abacondoozi tibarikubaasa kukuhamiza ngu nooteekwa kugira okuganyirwa okwa
butunu oku oraatungye ahabw’okwetaba omu kucondooza oku. Bamwe
abaraakwetabemu babaasa kukuganyirwamu omu muringo gw’okutunga n’okumanya
okwonsya okushemeziibwemu. Hoona nabwe, okuba kwawe kandi okamaara obwire
bwingi orikugaaniira n’abashaho abahangu (abakugu) abari omu kucondooza
oku, nikwija kuha iwe n’omwana waawe, obwire omugisha gw’okuba hamwe
mukabuuza ebi mutarikumanya kandi mukagurukwamu omu bwijwire, ogutarikukira
kuba guriho omu marwariro agarikuragurizibwamu abantu abaingi.

Twine amatsiko ngu ebi oraamanyisibwe kandi okeega kuruga omu kucondoozibwa
oku, nibiija kubeera eby’omugasho abakazi abazaire abandi omu bwire
bw’omumaisho. Ebi turaatungye kuruga omu kucondooza oku, nibiija kurugwamu
emiringo misya eyorobi ey’okuhwera omu kuha abaana bato abakiri kwonka
emibazi.

Okuta amaani nari okuha ekihembo abaraayetabe omu kucondooza oku:

Noija kushashurwa shiringi 20,000 za Uganda (Emitwaro ebiri y’esente za
Uganda) ahabw’enshohoza y’ebyengyenda hamwe n’ebyokunywa byawe. Noija
kwikirizibwa kuguma obiikire ekikwato ekirikurinda omunwa gw’eibeere
ekiraabe kikoresiibwe omu bwire bw’okucondooza, eki oraije kukuhwera omu
kwonsya.

Okukuuma enaama y’ebicondoziibwe :

Ebi oraije kutugambira n’ebirakwihweho omu kucondooza oku, nibiija kukuumwa
nk’enaama ahabwokuba thariho muntu ow’aheeru weena otarikucondooza naitwe
oraije kubimanya nari kubireeba. Nitwija kukoresa ebipapura
by’okucondoorezaho hamwe n’ebipande twaba niturundana ebi turikucondoozaho,
kandi ebi nibiija kubikwa kumara omwaka gumwe nabwanyima
bihwerekyerezibwe. Oshemereire kumanya ngu ebitongore ebyo ebyakubaasa
kuhika nari kureeba aha kopi y’ebihandiiko by’ebyamagara gaawe nari
ebyokuragurirwa kwawe baaba nibacondooza, okureeba yaaba biri omu buteeka,
 nari baaba nibabishwijuma, ebitongore ebyo harimu n’ebi:

 • Abajwekyerwa b’ebitongore bya Gavumenti nk’ekitongore ekirikutegyeka
 ebyebyokurya n’emibazi ekya ‘Food and Drug Administration (FDA)’,
 ekirikureeba ngu okucondooza kwaguma kutari kw’akabi aha magara
 g’abantu , hamwe na

 • N’akakiiko akakuru aka ‘UT Southwestern Institutional Review Board’
 hamwe na n’akakiiko aka Yunivasite ya Mbarara aka ‘MUST
 Institutional Review Board’.

 • Tihariho abandi bantu abashashuriire okucondooza oku abaraije kutunga
 aha birugire omu kucondooza oku.
Okurinda okweherera kw’abakwetabiremu omu bwire bw’okubabuuza
n’okurundaana eby’okucondoozaho: Shoboorora oku eki kiraije kukorwa.

Ebi oraatugambire nari ebiraakwihweho ebituraabiikye omu bihandiiko
byaitu, tibiraije kuba biriho eiziina ryawe, nari ebiro ebi waazaariirwe.
Kopi z’ebihandiiko byawe ebirikukwata aha by’amagara n’eby’okuragurirwa
kwawe zoona niziiza kubiikwa omu mwanya ogukuumirwe gye oguraije kuguma
kukingirwe obwire bwona. Ebiraakwihweho omu bwire bw’okucondooza oku
nibiija kukoresibwa omu kucondooza oku kwonka kandi hoona tihariho ndiijo
muntu oraije kubaasa kwikirizibwa kubihikaho nari kubikoresa kureka nk’oku
kyayorekwa aharuguru.

Obugabe bw’okwanga kwetaba nari kuruga omu kucondooza:

Okwetaba omu kucondooza oku n’okw’okwekundira. Okwanga kwetaba omu
kucondooza oku, tikurikwija kurugwamu ekibonerezo kyona nari okufeerwa
ebirungi ebi ogabirwe kandi ebi oshemereire kutunga. Ku oraacwemu kwetaba
omu kucondooza oku, nabwanyima okahindura aha nteekateeka yaawe okenda
kukurugamu, oine obugabe bw’okukikora eshaaha yoona ei oraayendere

Ku waakuruga omu kucondooza oku hakaabaho ki?

Ku waakucwamu kurekyeraho kwetaba omu kucondooza oku, tikirikwija kushiisha
akakwate kaawe aku oine n’abakozi nari abashaho ba UT Southwestern. Oba
oyetaba omu kucondooza oku nari obura kukwetabamu tikirikwija kugira oku
kyakwihaho obugabe bwawe hamwe n’omutindo gw’obuheereza bw’ebyamagara
bwawe.

Nimbuuza oha nari ninteerera oha ku naakuba nyine ebibuuzo nari
oburemeezi?

Ku waakuba oine ebibuuzo ebikwatiraine n’okucondooza oku, hikiirira Aparna
Ramanathan aha simu ye egi: 617-388-8643 erikuba eriho obwire bwona
buriizooba.

Aha bibuuzo ebikwatiraine n’obugabe bwawe nk’omuntu oyetabire omu
kucondooza oku, hikiirira ofiisi za ‘UT Southwestern Institutional Review
Board (IRB)’ aha simu egi: 214-648-3060 nari akakiiko ka Yunivasite ya
Mbarara aka ‘Mbarara University of Science and Technology (MUST)
Institutional Review Committee’ aha simu yaabo egi: 256-4854-33795

Okuta omukono nari ekinkumu kyawe aha foomu egi nikimanyisa ki?

Okuta omukono gwawe aha foomu egi nikimanyisa ngu

 • Waamanyisibwa byona ebikwatiraine n’omugasho, entwaza, akabi hamwe
 n’okuganyirwa, ebiri omu kucondooza oku.

 • Waaheebwa omugisha gw’okubuuza ebibuuzo otakataireho omukono gwawe

 • Waikiriza oyekundaire okuza omu kucondooza oku.

----------------------------------- -------------------------------
.. -----------

Eiziina ry’orikucondoozibwaho omukono gw’omuntu omukuru
 Ebiro
 Okwetabiremu nari omujwekyerwa
 we
orimanywa omu mateeka

______________________ _______________________
___________

Eiziina ry’omucondooza omu kyapa omukono
Ebiro

----------------------------------- -------------------------------
---- ------------------

Ekinkumu omukono gwa Kareebi Ebiro
</runya>
<runya parent_folder="compressedFiles.zip" id="file2565114" filename="NSAssessment   Runyankore -Rukiga.doc">
Okubuuza kw’okushwijuma enkora egi
UT Southwestern Medical Center
5323 Harry Hines Boulevard
Dallas, TX 75235

 Eiziina ry’omurwaire:

Enamba y’omurwaire oyetabire omu kucondooza:
Ebiro ebi omurwaire yaazaarairwemu:

 Okworoberwa omu nkoresa

 Niinshanga kinyorobaire kukoresa naaba ninyonsya omwana obwo ndikukoresa
 ekintu ekirukukuuma omunwa gw’eibeere.

 Tindikwikiriza na kakye ----- 2 ----- 3 ----- 4 ----- 5 ----- 6 ----- 7 ----
 - 8 ----- 9 ----- Niinyikiiririza kimwe

 Ekintu ekirukukuuma omunwa gw’eibeere kikaba kyorobi omu kukishemeza.

 Tindikwikiriza na kakye ----- 2 ----- 3 ----- 4 ----- 5 ----- 6 ----- 7 ----
 - 8 ----- 9 ----- Niinyikiiririza kimwe

 Ekintu ekirukukuuma omunwa gw’eibeere kikaba kyorobi omu kukibiika.

 Tindikwikiriza na kakye ----- 2 ----- 3 ----- 4 ----- 5 ----- 6 ----- 7 ----
 - 8 ----- 9 ----- Niinyikiiririza kimwe

 Nkaahurira gye naaba ninkoresa ekintu ekirukukuuma omunwa gw’eibeere naaba
 ndi omuka.

 Tindikwikiriza na kakye ----- 2 ----- 3 ----- 4 ----- 5 ----- 6 ----- 7 ----
 - 8 ----- 9 ----- Niinyikiiririza kimwe

 Ebindi ebi waakwenda kugambaho:

 Okukikoresa aha mwana

 Omwana wangye naayonka nka buriijo n’obu ndikuba ninkoresa ekintu
 ekirukukuuma omunwa gw’eibeere.

 Tindikwikiriza na kakye ----- 2 ----- 3 ----- 4 ----- 5 ----- 6 ----- 7 ----
 - 8 ----- 9 ----- Niinyikiiririza kimwe

 Okukoresa ekintu ekirukukuuma omunwa gw’eibeere omurundi gumwe omu izooba
 tikiraahindwire aha kurya nari kw’omwana okwa buriijo.
 Tindikwikiriza na kakye ----- 2 ----- 3 ----- 4 ----- 5 ----- 6 ----- 7 ----
 - 8 ----- 9 ----- Niinyikiiririza kimwe

 Omwana wangye akakwata gye eibeere ahabwokushanga ngu ekintu ekirukukuuma
 omunwa gw’eibeere kikaba kiriho.

 Tindikwikiriza na kakye ----- 2 ----- 3 ----- 4 ----- 5 ----- 6 ----- 7 ----
 - 8 ----- 9 ----- Niinyikiiririza kimwe

 Omwana wangye agabirwe naagomoka nka buraijo

 Tindikwikiriza na kakye ----- 2 ----- 3 ----- 4 ----- 5 ----- 6 ----- 7 ----
 - 8 ----- 9 ----- Niinyikiiririza kimwe

 Ebindi ebi waakwenda kugambaho:

 Abw’okwija kubikoresa bwanyima

 Mbaasa kwija kukoresa ekintu ekirukukuuma omunwa gw’eibeere kuheereza
 omwana wangye omubazi.

 Tindikwikiriza na kakye ----- 2 ----- 3 ----- 4 ----- 5 ----- 6 ----- 7 ----
 - 8 ----- 9 ----- Niinyikiiririza kimwe

 Ebindi ebi waakwenda kugambaho:
</runya>
<runya parent_folder="compressedFiles.zip" id="file2565115" filename="NSScreening Runyankore -rUKIGA.doc">
okubuuza okw’okutoorana abaraayetabe omu kucondooza
 UT Southwestern Medical Center page 1 of 1
 5323 Harry Hines Boulevard
 Dallas, TX 75235

 Eiziina ry’omurwaire:

 Enamba y’omurwaire oyetabire omu kucondooza:
Enamba y’omurwaire oyetabire omu kucondooza:

| | |
|Emyaka y’oyetabiremu | |
|Participant Age: | |
|Oruganda | |
|rw’oyetabiremuParticipant | |
|Race: Participant | |
|Ethnicity: | |
|Omuringo |okusheme|Okuzaara okwa buriijo |
|gw’okuzaara(kyeberaho |zibwaan | |
|gumwe (circle one): | | |
|Vaginal | | |

 Amazaara agu azaire: Obwire obu enda erikumara etakazairwe
 Emyaka y’okuzaariraho:
 Omuringo gw’obureemeezi oburi omu kuzaara (kyeberaho bwona oburikubaho):

 Okushohoro kw’orurera rw’ebembeire omwana omu kuzaara, Okuremwa
 okuzaara Omwana kwekiika omunda akeenda kushohora omu muringo gutara
 gwa buriijo, Okuba oine enda erimu abaana abarengire ahari omwe,
 Okujwa munonga bwanyima y’okuzaara,

 Okutaguka kw’ebicweka by’enshoni eby’omukazi yaaba naazaara,
 Okutaaguka kw’ekyanyima, Omuzaire kukwatwa oburwaire, Omwana
 kuzaarwa arimukye munonga okutari kwa buriijo, okutunga ebisa
 by’okuzaara obwire bwakwo butakahikire, Eshoha kumara obwire bwingi
 etakaatikire nari kwatika obwire bwonyini obw’okuzaara butakahikire.

 Fetal outcome (circle one)

 Okufa kw’omwana naazaarwa okuhutaara kw’omwana naazaarwa okufa
 kw’omukazi naazaara omukazi kugira obuhuta naazaara okuzaara
 atatungire buremeezi

 Nooteekateeka kwija kwonsya omwana waawe ou ozaire (kyeberaho kimwe):
 Eego Ingaaha

 Obaire waatungireho oburemeezi omu by’okwonsya, kandi ku oraabe obaire
 waabutungireho, bushoboorore:

 Niburemeezi ki bw’ebyokuragurirwa obu orikubugana obwahati?

 Ni mibazi ki ei orikubugana obwahati?

 Ni buremeezi ki bw’ebyokuragurirwa obu omwana waawe aine?
</runya>
<runya parent_folder="compressedFiles.zip" id="file2565116" filename="Nutrition (merged).doc">
Ebiriisa ebiri omu byokurya ebitoorainwe kuruga omuri Uganda

 Ebyokurya ebirikukira kuriibwa omu bicweka bya rwagati ya Uganda hamwe na
 burengerwa-izooba ya Uganda hamwe n’ebiriisa ebirimu

 Ekitabo eki omuntu naabaasa kukyejunisa obwo arikukuratira endagiiriro

 Ekitabo eki omintu arikubaasa kukoresa nk’omuntu, ataine buhabuzi
 bw’omukugu omu by’endya nari omushaho

Ebirimu

 ENTANDIKIIRIRO

1. Ebituteeire omuhimbo kuhandiika ekitabo eki

Uganda n’emwe aha mahanga againe emiringo mingi y’ebyokurya hamwe
n’obushoboorozi bw’okuriisa abantu baayo kandi bakaguza n’ebindi omu
mahanga g’aheeru. Baitu embeera y’endya-nungi omu ihanga ekiine oburemeezi
kandi ni kimwe aha buremeezi obutambire eikono eby’entunguuka. Bumwe aha
buremeezi omu by’endya-nungi n’eibura ry’amakuru n’obutumwa obuhikire kandi
oburikwizira omu bwire omu buri kwetengyerwamu, kuhwera Abanyayuganda
kucwamu kurungi ebi baraarye. Nikigambwa ngu Abanyayuganda tibarikuta
mutima aha kurya ebiihuro ebiine ebiriisa byona, n’obu ebyokurya ebirimu
ebyo biriisa biriho omu byanga byabo. N’ahabw’ekyo n’ekyomugasho kugira
ekitabo ekirimu ebirikukwata aha ndya-nungi.

Ekitabo eki kirimu amakuru g’omugasho aha byokurya ebirikukira kuriibwa omu
Uganda, na munonga omu bicweka bya rwagati hamwe n’ebya burengyerwa-izooba
ya Uganda. Ekigyendererwa ky’ekitabo eki ekikuru n’okumanyisa hamwe
n’okureetera ensi yoona kumanya kandi ekata omutima aha byokurya ebya kunu
hamwe n’ebyo ebiihirwe omu mahanga agandi ebi abantu barikurya, ebiriisa
ebibirimu, endya yaabyo hamwe n’omugasho ogu biine aha magara.
Eky’omutaano munonga, ekitabo ki n’engendererwaho erikubaasa kuteebwa omu
nkora kandi ekakuratirwa abantu buntu omu kutoorana hamwe n’okwemanyiza
endya-nungi. Hoona nabwo, ekitabo eki kibaasa kukoresibwa abakozi b’omu
byanga nk’eky’okujurizibwaho omu kwetegyereza endya-nungi hamwe n’ebiriisa
ebiri omu byokurya bitari bimwe na bimwe; reero eki kibahwere kuhabura gye
abantu abu barikuheereza.

1.2 Ebyokurya ebishoboorooreirwe omu kitabo eki

Ebyokurya bingi bishobororeirwe omu kitabo eki. Tukurateire bimwe ahari ebi
omu kutoorana ebyokurya ebi;

 i) Omugasho gw’ekyokurya omu kyanga. Eki kirugireire aha
 kakwate k’ekyokurya hamwe n’ekyanga. Ekyokureeberaho,
 ekyokurya kibaasa kuba kiri omuryo omukuru omu kyanga
 nainga kiine ekiriisa kingi. Omu muringo ogwo, nitwenda ngu
 tuhe abantu amakuru garikukiraho kwenda ngu batoorane kandi
 barye ebiihuro ebiine ebiriisa byona.

 ii) Okubaho kw’ekyokurya omu kyanga. Aha tutooreine ebyokurya
 ebi abantu barikubaasa kugura aha mihendo y’ahansi nainga
 ebi barikubaasa kwehingira bonka.

 iii) Emigasho ei ebyokurya ebyo biine aha magara gaabo. Amagara
 marungi ni kimwe aha birungi ebirikuruga omubyokurya.
 Okugira amagara marungi n’emwe aha nshonga nkuru
 erikureetera abantu kurya. Hippocrates, omwe aha bantu
 abarikumanywa munonga obubyafaayo by’emibazi y’ekijungu,
 eizooba rimwe akagira ati: Reka ebyokurya bibe omubazi
 gwawe, n’omubazi gwawe gube ebyokurya byawe." N’ahabw’ekyo,
 ebyokurya ebiine emigasho mingi aha magara bikateebwa omu
 kitabo eki.

 iv) Obunuzi – Hariho ebyokurya ebi abantu barikurya
 ahabw’obunuzi. Ekyokureeberaho kirungi n’esenene:
 Abanyayuganda bingi nibarya esenene ahabw’obunuzi bwazo.

Ni kikuru kumanya ngu ebyokurya ebiteirwe omu kitabo eki tibyo byonka
ebirikuhingwa n’okuriibwa omu bicweka bya rwagati hamwe na burengyerwa-
izooba ya Uganda. Ebingi ebirikuriibwa, ebiriyo kandi ebirimu n’ebiriisa
tibiteirwemu. Hariho amatsiko g’okuguma nitwongyera ebindi twaheza kutunga
ebirikubikwataho.

Emiringo y’ebyokurya egi niyo turikuhanuuraho.

 1. Enyama, ebyenyanja, amahuri, n’ebinyonyi
 2. Amate n’ebikorwa omu mate
 3. Obukooko oburikuriibwa
 4. Otunyoobwa
 5. Enjuma
 6. Emizi, empimbi hamwe n’emboga rukanca
 7. Ebijuman’emboga ezirikwiragura
 8. Otwokurya
 9. Ebishaju by’enyamaishwa hamwe n’eby’ebihingwa

 Buri muringo gwine ebyokurya byagwo. Ekyokureeberaho, enyama
 n’ey’emiringo mingi: enyama y’ente; enyama y’entaama; hamwe n’enyama
 y’empunu. Nikikuru kumanya ngu ebyokurya ebiri omu kibiina kimwe
 nibishushana kwonka tibirikwinganisa ekiriisa. Ekyokureeberaho, muhogo
 n’ebitakuri n’emiryo mikuru eijwire ekiriisa empa-maani kwonka ebipimo
 by’ekyokiriisa tibirikwingana. Hoona nabwo, ebitakuri na muhogo
 tibirikwinganisa ebiriisa by’emyonyo, enyombeka-mubiri hamwe na
 vitameeni. N’ahabw’ekyo, noohaburwa kutoorana ebyokurya bingi kuruga omu
 bibiina by’ebyokurya ebikuru hamwe n’ebitari bikuru munonga, kwenda ngu
 otungye ekiihuro ekiijwire ebiriisa byona. Nikikuru oihe ebyokurya omu
 myanya mingi ahabwo’okuba ekiriisa nikirugiirira aha mutindo gw’eitaka.

1.3 Amakuru

Okutoorana ebyokurya ebiteirwe omu kitabo eki kwegamiire ebibuuzo nk’ebi:
N’enki eki omuntu wa buriijo arikwetenga kumanya aha byokurya hamwe n’endya-
nungi. Okugarukamu ekibuuzo eki, emitwe egi eteirwemu.

 i) Okushoboorora omu bugufu, oteireho ekishushani aha buri kyokurya.

 ii) Ebiriisa ebirimu

 iii) Emigasho aha magara

 iv) Endya yaabyo/okubirikuriibwa

 v) Emitwarize emirungi/erkwetengwa n’egyo etarikwetengwa/emibi

1.4 Abu ekitabo eki kikoreirwe/oraakyejunise

Ekitabo eki kigyendereire kuhwera abantu ba buriijo hamwe n’abanyamyoga
abaine obushoboorozi kuzanzaaza amakuru omu bantu ba buriijo hamwe
n’okubamanyisa endya y’ebyokurya. Abanyamyoga abu ekitabo kihandiikiirwe
barimu aba:

 i) Abakugu omu nshonga z’endya abari omu kyanga

 ii) Abarikuzanzaaza obutumwa bw’ebyamagara hamwe n’endya-nungi

 iii) Emikutu y’amakuru (empapura z’amakuru, obutabo, ebitabo, reediyo
 hamwe na tiivi)

 iv) Abeegyesa

 v) Abakozi b’ebyamagara

Abantu abaine oburemeezi bw’eby’amagara oburikwetenga ebiihuro by’ekiriisa
eby’omutaano nibahaburwa kutunga ebaruha y’okukyeberwa kuruga ow’omushaho
otendekirwe, reero mpaho babone kuza ow’omukugu w’eby’endya.

 Oku oshemeire kwejunisa ekitabo eki
 EKICWEKA KY’OKUBANZA

 ENYAMA, EBYENYANJA, AMAHURI, N’EBINYONYI

Ebyokurya ebirikushangwa omu kibiina ky’ebyokurya eki nibikira kwetwa
enduga-mu-nyamaishwa nari enyombeka-mubiri eziruga omu nyamaishwa.
Ebyokurya ebi birimu ekiriisa enyombeka-mubiri kandi hoona nabwo n’oburugo
burungi bw’ebiriisa bya vitameeni hamwe n’emyonyo. Emigasho ei biine aha
magara neeshoboororwa ahaifo obwo turikukwata kimwe aha kindi.

1.1 Enyama

Enyama erimu eminofa, ebicweka by’omubiri gw’enyamaishwa nk’omutima hamwe
n’ebindi bicweka by’enyamaishwa; ebinyonyi; ebyenyanja; hamwe n’ebyokurya
ebiihwa omu nyanja. Omu nshonga z’eby’endya, enyama n’ey’ebika bibiri:
erikutukura hamwe n’erikwera. Enyama erikutukura erimu egyo eruga omu nte
hamwe n’encwamutwe; eruga omu ntaama n’entaama ento; hamwe n’egyo
ey’embuzi. Enyama erikwera erimu egyo eruga omu nkoko, embaata, sekoko
hamwe n’endahi. Enyama y’empunu; ey’omu mbaju n’omu mugongo gw’empunu,
hamwe n’ey’omu kibero ky’empunu.
Okutwarira hamwe, enyama ezirikutukura n’oburugo burungi bw’ekiriisa
ky’enkora-shagama kwonka ziine ebishaju bingi ekirikukanyisa akabi
k’okukwatwa endwara z’omutima. Baitu oshemeire kumanya ngu enyama
y’ebinyonyi obumwe neebaasa kugira ebishaju bingi kukira eby’enyama y’ente
hamwe n’ezindi nyama.
Enyama neekira kukizayo ebeeyi omu byokurya ebirikukora ekiihuro;
n’ahabw’ekyo, bamwe nibagireeba nk’ekyokurya ky’abagaiga. Ahabw’emihendo
y’ahaiguru ei eguzibwaho hamwe n’okureebwa nk’ekyokurya ky’abagaiga,
neekira kuriibwa abo abaine sente z’okugigura.Okutwarira hamwe, abaineho
aha sente, nibakira kurya enyama nyingi, reero bahendera bateire amagara
gaabo omu kabi. Orubaju orundi, abantu abaine esente nkye tibarikukira
kurya enyama; n’ahabw’ekyo bari omu kabi k’eibura ry’ekiriisa enyombeka-
mubiri, vitameeni ahamwe n’emyonyo. Omu Uganda, enyama erikukira kuriibwa
n’ey’ente, ey’empunu, enkoko, ekyenyanja, ey’embuzi hamwe n’ey’entaama.
Enyama y’ente n’egyo erikuruga omu nte kandi nigwo muringo gw’enyama
ogurikukirayo kuriibwa omu Uganda. Ekiriisa ekiri omu nyama y’ente
nikitaana kurugiirira aha by’okurya ebi ogabureire ente; endya y’ente;
hamwe n’amagara g’ente eine aha bunaku obu yaabaagirwaho.

 Oku erikuriibwa

Omu Uganda, enyama y’ente neetekwa nk’emboga z’okukoza omu miryo emikuru
nk’ebitookye, oburo, omukyeri, obuhunga na muhogo. Emboga z’okukoza
nibazikora barikuteeka entogo z’enyama nainga ezitatarikire munonga. Omu
kuteebeekanisa ebiihuro ebitari by’amaani nka kyansya, enyama neetaburwa
omu miryo emikuru ey’ebyanga nka ebitookye kukora akatogo. Enyama etarikire
(omukaro) neekira kuriibwa nk’akokurya.

 Ebiriisa ebirimu

Enyama y’ente erimu ekiriisa enyombeka-mubiri, ebishaju, vitameeni hamwe
n’emyonyo. Omutindo gw’enyama hamwe n’ebiriisa ebirimu nibyegamira ekicweka
eki enyama yaatemwaho.

 • Enyama erikusharwa aha bicweka ebitarikukora munonga nk’amaraka,
 embaju hamwe n’omugongo neekira kuba eijwire ebishaju, byorobi kandi
 birikuteerera; n’ahabw’ekyo enyama y’ebishaju egi neekira kukundwa
 abaguzi b’enyama.

 • Enyama erikusharwa aha bibero hamwe n’aha maguru ag’omu maisho neeba
 etaine bishaju bingi baitu neekira kuguma kufutana kukira eshazirwe
 aha bicweka ebindi byona. N’ahabw’ekyo, abari abaingi b’enyama
 tibarikukunda enyama etaine bishaju (enkapa).

 • Enyama eyetooreire amagufa agakiriyo nigakukura/nigaguma eine
 akanenerano kaingi hamwe n’engaitsi. Omuhendo gw’akanenerano hamwe
 n’engaitsi nigwegamira obukuru bw’enyamaishwa. Enyama y’enyamaishwa
 ezikiri nto neeba eine akanenerano kaingi hamwe n’engaitsi eyorobi
 kukira enyama y’enyamaishwa ezikuzire.

Ahaifo nitworeka ekipande ekirikworeka ebiriisa ebiri omu miringo eshatu
y’enyama y’ente etoorainwe kurugiirira aha bwingi bw’ebishaju ebigirimu.
Okutwarira hamwe, enkapa (enyama eine ebishaju bikye) eine enyombeka-mubiri
nyingi, vitameeni hamwe n’emyonyo okukira enyama eine ebishaju bingi.

Ekipande1: Ebiriisa ebiri omunyama y’ente eteekire (150 g)

|  |Ey’ebishaju |Ey’ebishaju |Ey’ebishaju |
| |bikye (g) |biringaniire |bingi (g) |
| | |(g) | |
|Amaani(kcal [Ekipimo |228 |270.7 |312.6 |
|ky’amaani]) | | | |
|Amaizi (g) |98.5 |95.6 |91.6 |
|Enyombeka-mubiri –(g) |44.4 |41.4 |40.1 |
|Ebishaju (g) |5.4 |11.6 |16.9 |
|Empa-maani (g) |0 |0 |0 |
|Entacwanyagurwa (g) |0 |0 |0 |
|Ebishaju ebyetengwa |0.3 |0.5 |0.6 |
|omubiri (g) | | | |
|Ebishanju-nduga-mu-nyama|109.5 |94.5 |94.5 |
|ishwa/ebyakinekye(mg) | | | |
|Endinda-maisho (µg) |36 |6 |6 |
|Endinda-bwongo– mg |0.1 |0.1 |0.1 |
|Ekiriisa rukora-shagama–|0.2 |0.3 |0.3 |
|mg | | | |
|Rucwanyagura-nyombeka-mu|0.2 |0.2 |0.2 |
|biri– mg | | | |
|Obwingi bwa |15 |4.5 |4.5 |
|rukora-shagama | | | |
|Rutereeza-nkuratima– mg |340.5 |292.5 |277.5 |
|Rugumya-magufa– mg |4.5 |6 |7.5 |
|Ekiriisa enkora-shagama–|4.9 |4.8 |4.6 |
|mg | | | |
|Enkora-nkojo– mg |7.9 |9.1 |8.7 |

 Biihirwe omu: NutriSurvey 2007

 Emigasho aha magara

Enyama y’ente n’ekyokurya kirungi ky’okutungamu ekiriisa enyombeka-mubiri,
za vitameeni hamwe n’emyonyo. Okutwarira hamwe, neemanywa ahabw’okuha
ebiriisa bya by’enkora-shagama hamwe n’enkora-nkojo.

 Emitwarize mirungi

 i) Enyama y’ente neebaasa kuba kimwe aha byokurya ebikora ekihuuro
 ekirikuheereza amagara marungi. Baitu nikikuru oyefubire/oyepimire aha
 bwingi bw’enyama ei oraarye hamwe n’emirundi ei enyama eraabe eri kimwe
 aha byokurya ebiraakore ekiihuro. Ekihaburo ekyahamwe nikigira ngu
 ogaburire abaana n’abantu bakuru enyama omurundi gumwe nari ebiri omu
 izooba. Baitu nabwo, ijuka ngu abaana nibeetenga enyama nk’abantu
 abakuru ahakuba nibeetenga ekiriisa enyombeka-mubiri omu bwingi kwenda
 ngu bakure. Egabo emwe y’enyama neingana na guraamu 84 z’enyama etarimu
 bishaju bingi. Enyama egi neeba neingana nk’omutuumo gw’amatatu.

 ii) Ni kikuru kumanya ngu ebyenyanja, amahuri, hamwe n’obukooko
 oburikuriibwa, nibibaasa kukoresibwa omu mwanya gw’enyama y’ente. (Reeba
 ebicweka ebiine akakwate). Hoona ogu n’omutwarize murungi ahakuba nikihwera
 kuhindura aha miringo y’ebyokurya.

 Emitwarize etarikwetengwa

 i) N’omucwe mubi kurya enyama nyingi aha kiihuro kimwe. Omu Uganda,
 abantu abakuzire nibakira kurya enyama nyingi, obwo barikugiima abaana
 nainga obumwe bakabaha kaingana-busha. Eki nikita abakuru omu kabi
 k’okugira obugomokye/obuhango-bwa-busha, oburemeezi burengyesereize,
 ekookoro, endwara z’omutima, shukaari hamwe n’oburwaire bw’ensigo. Omu
 maka agamwe, enyama nibagigura omu bwingi aha mazooba amakuru kandi
 ago mazooba ni makye omu mwaka. Eki nikimanyisa ngu aha mazooba aga,
 nibarya enyama omu bwingi. Egi n’entwaza mbi ahakuba:
 ii) Enyama neekira kuba erimu ebiriisa enyombeka-mubiri hamwe n’ebishaju
 ekirikumanyisa ngu omuntu ku arikurya enyama nyingi naatunga ebishaju
 bingi ebirikuruga omunyamaishwa.
 iii) Okurya enyama nyingi nikiha omubiri omugugu gw’okcwanyagura hamwe
 n’okushohoza omwika ogukira endiijo (oguruga omu nyombeka-mubiri)
 kuruga omu mubiri. Eki nikireetera ekine hamwe n’ensigo byakora
 obucweka-eihembe. Obumwe ebishaju ebirengesereize nibihendera
 byeshukire omu bicweka bikuru nk’omutima.

1.1.2 Enyama y’embuzi

Ogu nigumwe aha miringo y’enyama ei abantu b’omu bicweka bya rwagati hamwe
n’ebya burengyerwa-izooba barikukunda. Baingi nibaikiriza ngu enyama
y’embuzi enuzire kukira ey’ente. Niko kokurya k’amaani akarikuriibwa abantu
abatarikurya nyama y’ente. Eki nikimanyisa ngu niko kokurya akarikukira
kuriibwa omu birabo by’ebyokurya (za hoteeri), omu birabo by’amaarwa
(ebaara), aha magyenyi hamwe n’ahamihanda.

 Oku erikuriibwa

Enyama y’embuzi neekira kuriibwa nk’emboga z’okukoza hamwe n’omucuuzi.
Hoona nabwo nibagitarika reero eguzibwa nk’akokurya omu hoteeri, omu baara,
aha magyenyi hamwe n’ahamihanda.

Ebiriisa ebirimu

Ekipande 2: Ebiriisa ebiri omu guraamu 100 z’enyama y’embuzi/entaama

|  |Enyama |Enyama |
| |y’embuzi |y’entaama |
| |(ebishaju |(ebishaju |
| |ebiringaniire|ebiringaniire) |
| |) | |
|Amaani (ekipimo |191.4 kcal |259.1 kcal |
|ky’amaani [kcal]) | | |
|Amaizi (g) | 62.8 g | 56.3 g |
|Ekiriisa |27.1 (57%)g |24.7 (39%) g |
|enyombeka-mubiri | | |
|(g) | | |
|Ebishaju(g) | 9.2 (43%) | 17.9 (64%) g |
| |g | |
|Eliriisa | 0.0 (0%) g | 0.0 (0%)g |
|empa-maani. (0%) | | |
|Entacwanyagurwa | 0.0 g | 0.0 g |
|(g) | | |
|Ebishaju | 0.5 g | 0.9 g |
|eby’etengwa | | |
|omubiri (g) | | |
|Ebishanju-nduga-mu| 87.0 mg | 86.0 mg |
|-nyamaishwa/ebyaki| | |
|nekye | | |
|Ekiriisa | 32.0 µg | 0.0 µg |
|ndinda-maisho | | |
|Entangira | 1.2 mg | 0.2 mg |
|obukooko-endwazi | | |
|Endinda-bwongo | 0.1 mg | 0.1 mg |
|Rukora-bwarutukura| 0.2 mg | 0.2 mg |
|Rucwanyagura-nyomb| 0.2 mg | 0.1 mg |
|eka-mubiri | | |
|Obwingi bwa | 5.0 µg |22.0 µg |
|ekiriisa | | |
|enkora-shagama | | |
|Vitameeni | 0.0 mg | 0.0 mg |
|rugumya-magufa | | |
|Omwonyo | 44.0 mg | 56.0 mg |
|entambuza-butumwa | | |
|Rutereeza-nkuratim|263.0 mg |217.0 mg |
|a | | |
|Rugumya-magufa | 9.0 mg |13.0 mg |
|Empwera-ncwanyaguz| 18.0 mg | 24.0 mg |
|i | | |
|Endinda-butafaari | 162.0 mg | 215.0 mg |
|Rushagama | 1.8 mg | 2.4 mg |
|Enkora-nkojo | 2.6 mg | 4.6 mg |

Biihirwe omu: NutriSurvey 2007

 Emigasho aha magara

Okutwarira hamwe, enyama y’embuzi n’ey’omutindo gw’ahaiguru kukira ey’ente
hamwe n’ey’enyamaisho ezindi empango. Baingi nibaikiriza ngu omucuuzi
gw’embuzi nigugaruzamu, gwongyeramu amaani kandi gwozya omubiri: nikyo
barikuguheera abarwaire hamwe n’abakazi abaherize kuzaara.

 Emitwarize mirungi

 Okwejunisa omucuuzi gw’enyama y’embuzi kugaruramu abarwaire amaani ni
 kirungi ahakuba nikyongyera omubiri amaizi hamwe n’ebiriisa reero mpaho
 omurwaire arahuka kutaraaka.

 Emitwarize etarikwetengwa

 Okurya muchomo y’embuzi nyingi nikikira kukorwa abantu abarikuza omu
 baara ezirikuguza muchomo. Okurya enyama nyingi y’embuzi nikireetera
 omuntu yaagira ebishaju bingi ebiruga omu nyama y’enyamaishwa ebirikuta
 amagara omu kabi byaheza kuba bingi.

1.1.3 Enyama y’entama ento hamwe n’ey’entaama enkuru

Egi n’emiringo y’enyama erikuruga omu ntaama. Entaaniso eriho neeretwaho
obukuru bw’entaama eyaabaagwa. Ey’entaama ento neruga omu ntaama eri ahansi
y’ameezi ikumi n’ana (14) kandi ey’entaama enkuru neeruga omu ntaama
erengize ameezi ikumi n’ana (14) ag’obukuru. Baingi nibakunda enyama
y’entaama ento ahakuba neeba eyorobi kandi etaine kahooho (mushongye)
gw’amaani. Ey’entaama enkuru neeba neiragura, egumire kandi eine akahooho
k’amaani, akarikweyongyera entaama yaaguma neekura. Obwire obwingi,
kigumire kutaanisa enyama y’embuzi hamwe n’ey’entaama. Omu Uganda,
okuriisa, okubaaga hamwe n’okurya enyama y’entaama bikiri ahansi ahakuba
entaama tiziine katare kaingi.
 a) Oku erikuriibwa

 Ebiriisa ebirimu

Ebiriisa ebiri omu nyama y’entaama ento n’enkuru tibirikutaana munonga
n’ebyo ebiri omu nyama y’ente. Entaaniso enkye eriho neeyegamira oku
oriisize enyamaishwa hamwe n’obukuru bwayo.

 Emigasho aha magara

Baingi nibaikiriza ngu enyama y’ekishaju ekiihwa omu kikira ky’entaama
n’omubazi. Nikyo abantu bamwe barikugyejunisiza omu kuraguurira endwara
z’abato nk’obusheru hamwe n’akakonko.

Emitwarize mirungi/erikwetengwa
 i) Enyama y’entaama neebaasa kuriibwa omu mwanya gw’ey’embuzi. Enyama
 y’entaama neekira kugira ebishaju bingi kukira ey’ente hamwe
 n’ey’embuzi; n’ahabw’ekyo, eshemeire kubanza yaaharagatwaho ebishaju
 ebirengyesereize etakateekirwe.
ii) Hoona nabwo nikirungi obutongyera ebishaju byona omunyama y’entaama
 waaba noogiteeka. Ebishaju ebiri omu nyama y’entaama nibyemariirira,
 kandi obumwe nibiba birengyesereize – enshonga ahabw’enki oshemeire
 kubikamuuramu.
iii) Amaka gamwe nigakira kwejunisa ebishaju ebiihwa omu mukira gw’entaama
 kuta akahooho omu mboga ezirikwiragura, ebihimba, hamwe n’omuniino
 gw’ebihimba ebiteekire. Eki nikirungi aha bantu b’ebyanga abaine
 oburemeezi omu kutunga ebishaju ebiruga omu nyamaishwa hamwe na zaabuto
 eziruga omu bihingwa. Entwaza egi neeha abantu omugisha gw’okutunga
 ekiriisa nyombeka-mubiri, ebishaju ebiruga omu nyamaishwa hamwe
 n’ebiriisa ebindi ebishangwa omu bishaju by’omukira gw’entaama. Eki
 nikitangira abaana okushinya hamwe n’endwara eziine akakwate n’endya-
 mbi, mpaho bakura gye.

3 Emitwarize mibi

i) Baingi tibarikukunda nyama y’entaama: nibagyeta biizi-bitoosya – ahakuba
 neerahuka kuhora. Enteekateeka egi eine akakwate n’okugira ngu enyama egi
 eijwire ebishaju ebirikurahuka kukwatana. Obutaharagata bishaju
 ebirengyesereize nikyo kirikutuma enyama y’entaama etaagira katare
 nk’ezindi.
ii) Ebishaju by’entaama ebyomire/ebikarangire ti kyokurya kirungi aha bantu
 abarikurahuka kutunga emiringo endiijo ey’enyama hamwe n’ebindi bishaju
 na zaabuto eziruga omu bihingwa.

1.1.4 Enyama y’empunu

Egi n’enyama eruga omu mpunu.Enyama y’empunu omu Uganda neekira kuguzibwa
ahanyima y’okubaga. Abantu nibagigura ah’ababagi mbisi baitu erikukira
obwingi neeguzibwa aha birabo by’empunu, obwo baamara kugisiika,
kugikaranga hamwe n’okugyosya. Okukora omu nyama y’empuni ebindi bintu
nikitamba eikono enyikiriza ezirikunuga empunu n’enyama yaazo.

 Oku erikuriibwa

Nk’oku ezindi nyama zirikuriibwa, enyama y’empunu neebaasa kuriibwa eshaaha
yoona nk’akokurya nainga nk’ekyokurya kimwe aha kiihuro. Enyama y’empunu
neekira kuriibwa baingi omu bantu abaine emirimo kandi neekira kuriibwa
n’amaarwa omu birabo. Baitu ebaasa kukora nk’endiijo nyama. Neebaasa
kukorwamu emboga z’okukoza, reero eriibwe eka yoona. Omu zaadisiturikit
ezirikukirayo omukuriisa empunu, enyama y’empunu etandikire kuriibwa kukira
ey’ente ahabw’okugira ngu tibarikugiseera kandi enuzire kukira enyama
y’emiringo endiijo. Hoona nabwo, abantu batandikire kukunda kurya zaasosegi
z’empuni kandi babaasa kugiihamu n’emigaati ekorwa omunyama.

 Ebiriisa ebirimu

N’obu eraabe eri enyama y’ebishaju, enyama y’empunu eshazirwe aha mpunu
emwe terikwinganisa bishaju hamwe n’ebiriisa kurugiira ahu yaasharwa.

Ekipande3: Ebiriisa ebiri mu nyama y’empunu kurugiirira aha bwingi
bw’ebishaju

|Ekiriisa |Etaine bishaju |Eine ebishaju |Eine ebishaju |
| |bingi |biringaniire |bingi |
|Amaani (ekipimo |135.8 kcal |176.9 kcal |215.1 kcal |
|ky’amaani [kcal]) | | | |
|Amaizi | 72.2 g | 68.3 g | 64.3 g |
|Ekiriisa |21.2 g (63%) |19.9 g (46%) |19.1 g (36%) |
|enyombeka-mubiri | | | |
|Ebishaju | 5.6 g (37%) | 10.8 g (54%)| 15.5 g (64%) |
|Ekiriisa | 0.0 g | 0.0 g | 0.0 g |
|empa-maani. (0%) | | | |
|Entacwanyagurwa | 0.0 g | 0.0 g | 0.0 g |
|Ebishaju | 0.6 g | 1.2 g | 1.7 g |
|eby’etengwa | | | |
|omubiri | | | |
|Ebishanju-nduga-mu| 70.0 mg | 70.0 mg | 60.0 mg |
|-nyamaishwa/ebyaki| | | |
|nekye | | | |
|Endinda-maisho | 6.0 µg | 6.0 µg | 8.0 µg |
|Empwera-butafaari |0.0 mg |0.0 mg |0.0 mg |
|Entangira | 0.4 mg | 0.4 mg | 0.5 mg |
|obukooko-endwazi | | | |
|Endinda-bwongo | 0.9 mg | 0.9 mg | 0.7 mg |
|Rukora-bwarutukura| 0.2 mg | 0.2 mg | 0.2 mg |
|Rucwanyagura-nyomb| 0.5 mg | 0.5 mg | 0.5 mg |
|eka-mubiri | | | |
|Obwingi bwa | 3.0 µg | 3.0 µg | 2.0 µg |
|enkora-shagama | | | |
|Rugumya-magufa | 0.0 mg | 0.0 mg | 0.0 mg |
|Ekiriisa | 75.0 mg | 73.0 mg | 58.0 mg |
|entambuza-butumwa | | | |
|Rutereeza-nkuratim|300.0 mg |282.0 mg |279.0 mg |
|a | | | |
|Rugumya-magufa | 2.0 mg | 9.0 mg |10.0 mg |
|Maganiiziyamu | 25.0 mg | 24.0 mg | 52.0 mg |
|Endinda-butafaari | 170.0 mg | 147.0 mg | 133.0 mg |
|Ekiriisa | 1.1 mg | 1.8 mg | 1.6 mg |
|enkora-shagama | | | |
|Ekiriisa | 2.0 mg | 3.4 mg | 1.3 mg |
|enkora-nkojo | | | |

Biihirwe omu: NutriSurvey 2007

 Emigasho aha magara

Okutwarira hamwe, enyama y’empununeereebwa nk’eine ebishaju bingi. Baitu
obwingi bw’ebishaju niburugiirira aha kika ky’empunu, ebi erikugabuurirwa
hamwe n’ahu enyama yaasharwa. Enyama y’empunu etaine bishaju bingi
n’oburugo burungi bw’ekiriisa enyombeka-magara kandi eine ebishaju bikye
okukira entongo z’ebishaju by’enyama y’ente, ey’embuzi, ey’enkoko hamwe
n’eye’entaama. Omu byanga ebitarikurahuka kutunga ebishaju, enyama y’empunu
eijwire ebishaju neebaasa kubahwera ahakuba eijwire ebiriisa. Eine ebiriisa
bya Vitameeni B (namunonga ey’ekika ky’endinda-bwongo), ekiriisa enkora-
nkojo hamwe n’ekiriisa enkora-shagama.
N’obu eraabe eine ebirungi byayo, nikikuru kumanya ngu, nk’enyama ezindi,
enyama y’empunu eijwire ebishaju ebyakubaasa kuta amagara omukabi. Waarya
enyama y’empunu eringaniire, nootunga ebiriisa bingi eby’omugasho. Omuntu
tashemeire kurya enyama erengire kimwe-kya-ikumi kya kiro. Oshemeire
kwepimira obwingi bw’enyama y’empunu ei oraarye n’emirundi ei oraagirye
kwenda ngu okyendeeze aha bishaju ebitarikwetengwa omu mubiri.

 Emitwarize mibi/etarikwetengwa

 • Omu Uganda abantu abakuru abarikukora nibakira kushaba haihi kiro emwe
 y’emyama y’empunu aha birabo by’empunu reero yoona bagirya bagimaraho
 omurundi gumwe. Okurya enyama nyingi nikirwaza endwaire nk’okuzimba
 engingo. Ebirabo by’empunu nibiguza enyama ekarangire/eyokize hamwe
 n’egyo esiikire kwonka abantu abaingi nibakira kushaba esiikire
 ahakuba neerahuka kusya. Enyama esiikire hoona nabwo neeguma eine
 ebishaju byayo ebingi, ekirikuta amagara omu kabi kahango nk’okurwaza
 endwara z’omutima.
 • Enyama y’empunu neekira kuriibwa omu bwingi n’amaarwa ekirikureetera
 baingi baagomoka ekirenga, kandi abandi baagira obuhango bwa-busha.
 • Ababaagi b’empunu obwahati ni bakye ekirukureetera empunu zaabaagirwa
 omu mariisizo omu muringo gw’oburofa. Eki nikirugamu enyama y’empunu
 ey’omutindo gw’ahansi. Egi n’emwe aha nshonga ahabw’enki abantu abamwe
 barikutiina kurya enyama y’empunu.
 • Enyama y’empunu etahaire gye; erikuruga omu masyo agarikureebererwa
 kubi; nari omu mabaagiro amarofa neebaasa kurugamu endwara endeetwa-
 burofa nk’enjoka.

1.2 Ebinyonyi

Hariho emiringo y’ebinyonyi ebirikuriibwa, baitu omu Uganda omubaro
gw’ebirikuriibwa guri ahansi. Ebirikuriibwa kandi bikatungwa omu maka omu
Uganda birimu enkoko, embaata, sekoko, hamwe n’endahi. Baitu omu nganda
z’abantu abamwe, ebinyonyi by’omwishwa nibiriibwa.

1.2.1 Enyama y’enkoko

Omu Uganda, enyama y’enkoko etwire eri ekyokurya nyamunura omu nganda
nyngi. Eyanguhi kutungwa aha rurengo rw’eka. Amaka maingi gatungire enkoko
omu muringo gwa rweriisa-rwetaasya ezirikubaagirwa abagyenyi nainga
zikariibwa aha mikoro ey’omutaano. Kurugiirira aha by’obuhangwa, enyama
y’enkoko neekira kuteekwa nk’emboga z’okukoza emiryo emikuru nk’ebitookye
omuri Buganda hamwe n’oburo omu bicweka bya burengerwa-izooba. Baitu hoona,
enkoko neebaasa kuriibwa n’ebindi byokurya byona nk’ebitakuri, muhogo,
ebitekyere hamwe n’obuhunga. Enyama y’enkoko eyokize/ekarangire n’akokurya
akarikukukundwa omu birabo by’amaarwa hamwe n’ahamihanda-nyigyendwa. Enyama
y’enkoko eteekirwe omu ndeere (oruwombo) neekundwa munonga omu bicweka bya
rwagati ya Uganda. Obwahati, enkoko neeteekwa omu miringo mingi aha mikoro
etari emwe-n’emwe. Enyama esiikire munonga etandikire kuriibwa n’okukundwa
munonga kukira eyokize.

 Oku erikuriibwa

Enyama y’enkoko neebaasa kuriibwa obwire bwona, kandi omu muringo gwona.
Emboga z’enkoko nari omucuuzi gwayo nibibaasa kugyendera aha byokurya
ebiine ekiriisa ky’empa-maani hamwe n’emigaati. Hoona nabwo, neebaasa
kuriibwa nk’empa-kooyooyo (ekyokukundisa omuntu ebindi byokurya), akokurya
k’aharubaju nainga ekoresibwe nk’omucuuzi, emboga, akatogo, eriibwe
n’ebijuma, eteebwe omu byokurya by’abaana, nainga eteebwe omuri
zaasumbuusa. Neebaasa n’okurwamu sosegi nainga entongo z’okuriibwa aha
mikoro. N’ahabw’ekyo, enyama y’enkoko neebaasa kuriibwa obwire bwona.
Okutwarira hamwe, noohaburwa kugabura enyama emirundi gumwe nari ebiri
(guraamu 84 nari) buri kugabura kandi gumwe aha mirundi egi obaasa kugabura
enkoko. Enyama y’enkoko neebaasa kukoresibwa omu mwanya gw’endiijo nyama
yoona.

 Ebiriisa ebirimu

Nk’enyama ezindi, enyama y’ebinyonyi erimu ekiriisa enyombeka-mubiri. N’obu
baingi barikugira ngu ebinyonyi biine ebishaju bikye, enyama y’ebinyonyi
neeshushanisa enyama ezindi ebishaju. Obwingi bw’ebishaju oburi omu
kinyonyi nibwegamira ogu ekinyonyi kigaburiirwe, ekika kyakyo hamwe n’ahu
enyama yaasharwa. Ekyokureeberaho, enkoko z’enjungu ez’enyama nizikira
kugira ebishaju bingi kukiza ez’Enyankore eza rweriisa –rwetaasya hamwe
n’ezo ezitakiteera mahuri. Waaba noogyeragyeranisa aha nyama eshazirwe,
noija kushanga ngu ekibero n’omugongo biine ebishaju bingi kukira ekifuba.
Hoona nabwo, obwingi bw’ebiriisa ebyetengwa omu bukye nk’emyonyo na
vitameeni nibwegamira eki enkoko egaburiirwe, ekika kyayo hamwe n’ahu
enyama eshazirwe. Ekyokureeberaho, enyama y’embaata eine ekiriisa kingi
ky’enkora-shagama okukira enkoko; Enyama erikwiragura nk’ekibero hamwe
n’omugongo eine ekiriisa enkora-shagama kingi kukira ey’ekifuba. Ebiriisa
ebiri omu nkoko hamwe n’obwingi bwabyo nibyorekwa omu kipande namba ya kana
(4) hamwe n’endiijo nyama y’ebinyonyi. Ekipande eki kigyendereire kukuhwera
kugyeragyeranisa enyama y’ebinyonyi bitari bimwe-na-bimwe.

Ekipande 4: Ebiriisa ebiri omu nyama z’ebinyonyi bitari bimwe-na-bimwe
ebirikukira kuriibwa hamwe n’obwingi bw’ebiriisa (guraamu 100 buri kimwe).

|Ekiriisa |Ey’enkoko, |Ey’embaata, |Ey’endahi |Enyama |Eya sekoko eine |
| |eteekire |etatarikire |, |y’amaiba , |ekishushu |
| |n’ekishushu |(ebishaju |etatarikir|etatarikire | |
| | |biringaniire) |e kandi |kandi eine | |
| | | |eine |ekishushu | |
| | | |ekishushu | | |
|Amaani (ekipimo|256.7 |225.6 |175.0 |279.2 |216.3 |
|[kcal]) | | | | | |
|Enyombeka-mubir|19.0 (30%) |18.1 (33%) |22.4 |23.4 (34%)|20.6 (39%) |
|i (g) | | |(52%) | | |
|Ekishaju (g) | 20.3 (70%) | 17.2 (67%) | 9.5 | 20.8 | 15.0 (61%) |
| | | |(48%) |(66%) | |
|Empa-maani (g) | 0.0 | 0.0 | 0.0 | 0.0 | 0.0 (0%) |
| | | |(0%) | | |
|Entacwanyagurwa| 0.0 | 0.0 | 0.0 | 0.0 | 0.0 |
|(g) | | | | | |
|Ebishaju | 3.1 | 2.1 | 2.5 | 2.2 | 5.0 |
|ebyetengwa | | | | | |
|omubiri (g) | | | | | |
|Ebishanju-nduga| 94.0 | 76.0 | 44.0 | 77.0 | 74.0 |
|-mu-nyamaishwa/| | | | | |
|ebya kinekye | | | | | |
|(mg) | | | | | |
|Vitameeni | 32.0 | 51.0 | 73.0 | 58.0 | 13.0 |
|endinda-maisho(| | | | | |
|µg) | | | | | |
|Obwingi bwa | 8.0 |25.0 | 8.0 | 4.0 |16.0 |
|ekiriisa | | | | | |
|rukora-shagama | | | | | |
|(µg) | | | | | |
|Omwonyo | 1.4 | 2.4 | 4.0 | 2.1 | 1.4 |
|enkora-shagama | | | | | |
|(mg) | | | | | |
|Ekiriisa | 1.1 | 1.8 | 2.7 | 1.5 | 2.0 |
|enkora-nkojo(mg| | | | | |
|) | | | | | |

Biihirwe omu: NutriSurvey 2007

 Emigasho aha magara

Nk’oku enyama y’ente eri, n’enyama y’enkoko neebaasa kuba kimwe aha
byokurya ebirikukora ekiihuro ekireeta amagara marungi. N’oburugo burungi
bw’ekiriisa enyombeka-mubiri, emyonyo hamwe na zaavitameeni ebirikwongyera
aha burungi bw’amagara. Baitu ni kirungi oyepimire obwingi bw’enkoko obu
oraarye hamwe n’obu oraagirye (ni bwanyima ya bwire ki?)

 Emitwarize mirungi/erikwetengwa

Enyama y’enkoko erimu ebiriisa bingi kukiza ezindi nyama n’ahabw’ekyo
neekora kihango aha biihuro byaitu. Ni kirungi orye enyama y’enkoko omu
mwanya gw’ey’embuzi, ey’ente hamwe n’ebyenyanja. Okukora eki, emirundi ei
oraaryemu enyama y’enkoko neija kurugiirira aha mirundi ei obaire nooryamu
enyama. Ekyokureeberaho, omu ka erikurya enyama buriizooba, ni kirungi
kurya enyama y’enkoko haakiri omurundi gumwe omu wiiki. Reebeka ngu
waakwata enyama y’enkoko embisi n’obuyonjo hamwe n’obwecumi kutangira
endwara endeetwa-burofa.

 Emitwarize mibi

Okitwarira hamwe, enyama y’enkoko neekiza ezindi nyama ebiriisa baitu
omuringo oguturi kugikwatamu kandi tukagiryamu nigwo gurikureeta yaaba
endofa kandi yaabura kuhikiiriza emigasho yaayo hamwe n’okuha abantu bamwe
ebiriisa. N’ahabw’ekyo, yehare ebi:
 • Okurya enyama y’enkoko n’ekishushu kyayo nikyongyera aha bwingi
 bw’ebishaju oburikuza omu mubiri gwawe. Abantu abarikukira kurya
 enkoko hamwe naabo abari omu kabi k’okugomoka oburengye n’okugira
 obuhango-bwa-busha bashemeire kwehara ekishushu. Nikirungi kwihaho
 ekishushu otakateekire nkoko.
 • Abantu abamwe nibaikiriza ngu waarya enyama y’enkoko erimu eshagama
 nootunga ekiriisa ky’enkora-shagama kingi, ekirikukuhwera okukora
 eshagama. Oshemeire kwehara entwaza mbi egi ahakuba okuteeka enkoko
 tikurikukyendeeza aha bwingi bw’ekiriisa enkora-shagama ekirikuba kiri
 omu nkoko nari ezindi nyama. Orushagama nirworeka ku ekinyonyi kyaba
 kikiri kito kandi eki kibaasa kukuta omu kabi k’endwara eziruga omu
 kukwata kubi ebyokurya nk’okukurwaza omunda.
 • Nk’enyama ezindi, enyama y’enkoko neerahuka kusiisikara. Enyama mbisi
 teshemeire kubiikwa aheeru ya furiigi nari hare n’omuriro kumara
 eshaaha emwe ahakuba neerahuka kukwatwa obukooko-endwaza nk’obwo
 oburikurwaza omunda. Baitu nabwo, enyama embisi nari eteekire
 teshemeire kubiikwa omu furiigi kurenzya ebiro bishatu (3).

1.2.2. Enyama y’embaata

Omu Uganda, embaata nizikira kutungirwa haihi n’emyegyengo y’enyanja hamwe
n’omu ndembo. Abantu bamwe nibakunda enyama y’embaata ahakuba eine enyama
nyingi kukira enkoko.

Oku erikuriibwa

Enyama y’embaata neeshangwa omu myanya mikye omu Uganda; n’ahabw’ekyo
neeribwa abantu bakye. Okutwarira hamwe, neeriibwa aha biro bikuru nka
Paasika ahabw’okugira enyama nyingi. Neekira kuteekwa reero otunga emboga
z’okukoza baitu ebaasa kuteebekanisibwamu ebindi nka sosegi na zaakeeki
ebirikuriibwa eshaaha yoona nka ekyokurya kimwe aha kiihuro nainga
nk’akokurya; nk’entongo z’okuriibwa n’omucuuzi hamwe n’ebijuma.

 Ebiriisa ebirimu

Enyama y’embaata erimu ekiriisa enyombeka-mubiri eky’omutindo gw’ahaiguru
kandi eine ebishaju bikye waagyeregyeranisa n’enkoko. Hoona nabwo eine
ebiriisa ebikora eshagama okukira enkoko. Reeba ekipande namba 4.

Emigasho aha magara

Enyama y’embaata neeshushanisa ebiriisa n’ey’enkoko. Okwongyera ahari eki,
enyama y’embaata eijwire ebiriisa ebikora eshagama.

 Emitwarize mirungi/erikwetengwa

Enyama y’embaata neekira kukoresibwa nk’ey’enkoko. Eki nikyongyera aha
bwingi bw’ebyokurya ebiruga omu binyonyi ebyariibwa. Waagikoresa aha biro
bikuru nk’aha kiihuro kya Paasika, enyama y’embaata neemara eka mpango
ahakuba ni nyingi kukira ey’enkoko.

 Emitwarize mibi/etarikwetengwa

 i) Nk’oku enyama y’enkoko eri, enyama y’embaata n’enyama eijwire ekiriisa
 kwonka erikurahuka kusiisikara. Waagikwata kubi, neebaasa kurwaza
 endwara ezireetwa enkwata-mbi y’ebyokurya.
ii) Abantu abamwe tibarikurya nyama y’embaata ahakuba tibarikumanya
 kugiteeka. Abantu abakuru nibahendera bariire enyama y’embaata omu
 bwingi omu zaahoteeri. Eki tikiri kirungi ahakuba nikitaasya omu mubiri
 ebishaju bingi ebirikuta amagara omu kabi.

1.2.3. Enyama y’endahi

Endahi n’emwe aha binyonyi by’omwishwa ebikizire kuhigwa kandi obwa hati
abantu baingi batandikire kutunga endahi ahabw’amahuri gaayo. Enyama
y’endahi eyeyongyeire kukundwa ahabw’okukyendeeza ebishaju omu mubiri,
n’obu oku enyama y’endahi eri kukora eki kukiriyo nikucondoozibwa. Baitu
ebirugire omu kucondooza okukozirwe nibyoreka ngu enyama n’amahuri g’endahi
biine ebishaju bikye kukira ebyokurya ebiruga omu nkoko, embaata, sekoko.

 Oku erikuriibwa

Endahi neekira kuriibwa yoona n’ahabw’ekyo ni nungi y’okukora emboga
z’okukoza hamwe n’omucuuzi. Kwonka, enyama y’endahi neebaasa kujwangibwamu
ebiruga omu binyonyi ebindi kukora emiringo y’enyama endiijo eine emigasho
mingi.

 Ebiriisa ebirimu

Ahabw’okugira ngu n’akanyonyi kakye, enyama y’endahi neeba eijwire emisi
ekirikureetera yaagira ebiriisa bingi kukira ebindi binyonyi. Eijwire
ebiriisa ebijunaanizibwa okukora eshagama. Hoona nabwo, eine ebishaju bikye
okukira enyama z’ebindi binyonyi. Reeba ekipande namba ina (4).

 Emigasho aha magara

Enyama y’endahi eine ebishaju bikye kandi eijwire ekiriisa enkora-shagama
hamwe n’enkora-nkojo hamwe n’ebindi biriisa kukira enkoko n’embaata:
n’ekinyonyi kikuhwera, amagara kukira ebindi, namunonga amagara g’abantu
abari ahari rebu-rebu y’okukwatwa endwara z’emitima.

 Emitwarize mirungi/erikwetengwa

Okugaita enyama y’endahi aha kiihuro nikibaasa kuhwera okuhindura aha
byokurya obwo orikwongyera aha mubaro gw’enyama eziine ebiriisa nyamwingi.
Abarikwenda kukyendeeza aha bwingi bw’ebishaju ebiri omu biihuro byabo
babaasa kurya enyama y’endahi omu mwanya gw’ezindi nyama z’ebinyonyi.

 Emitwarize mibi/etarikwetengwa

Okukoresa amahuri g’endahi nikyo kihangire omu Uganda obwahati. Abantu
baingi nibarya ebirikukorwa omu ndahi nk’emibazi beebwa ngu enyama y’endahi
nayo erimu omuhendo murungi gw’ebiushaju. Ni kikuru kwijuka ngu ku orikurya
munonga ekyokurya kimwe oba waareka ebindi byokurya ebiine ebiriisa ebindi
n’emigasho endiijo aha magara. Omu muringo nigwo gumwe, okurya munonga
enyama y’endahi nikibaasa kwongyera aha bishaju reero kite amagara gaawe
omu kabi. Oshemeire kurya enyama y’endahi, eringaniire.

1.2.4 Sekoko

Sekoko n’ekinyonyi ky’omuhendo gw’ahaiguru ekirikukira kuriibwa aha mikoro
omu matemba g’America baitu n’Abanyayuganda batandikire kugikunda.
Ahabw’okuba ekinyonyi kihango abantu abaingi abarikutunga sekoko omu Uganda
tibarikuzitunga kuzirya okwihaho okuziguza. Ahabw’esente ezi abantu
barikwiha omukuguza sekoko, abantu batandikire kuzitunga.

 Oku erikuriibwa

Sekoko neeriibwa aha biro bikuru nka Nohiri. Abatungi ba sekoko abaingi
nibaziguza abagaiga abarikumanya kurungi okuziteeka. Sekoko nibakira
kugyosya nainga bagikoramu emboga z’okukoza; hoona nabwo, neebaasa
kukorwamu ebindi bintu ebirikubaasa kuriibwa eshaaha yoona. Ebi birimu
nk’ebi:

 • Sosegi za sekoko ezirikubaasa kuriibwa ahari kyansya; akagaati
 k’enyama ya sekoko nainga enyama ya sekoko erikuriibwa n’emigaati –
 reero eriibwe nk’otwokurya nainga ebiihuro.

 • Entongo z’enyama ya sekoko nizibaasa kukora omucuuzi nainga emboga
 z’okukoza, kuriibwa n’ebijuma nainga zitaburwe omu mukyeri (piraawo)
 nari zikorwemu sumbuusa.

 a) Amagufa, engaitsi hamwe n’enyama z’ah’arubaju rw’amagufa nizibaasa
 kuteekwa hamwe reero bikorwemu omucuuzi, emboga hamwe n’omu kukora
 piraawo.

 b) Ebiriisa ebirimu

Enyama ya sekoko n’enyama eine ekiriisa ahakuba eine ebishaju bikye kukira
n’enyama y’ebinyonyi ebindi. Hoona nabwo kimwe-kya-kashatu (1/3)
ky’ebishaju bya sekoko n’ebyo ebirikwetengwa omubiri. Eki nikireetera
sekoko yaagira enyama erikukizayo ekiriisa omu binyonyi byona – eba eya
kabiri aha ndahi. Sekoko hoona nabwo eijwire ekiriisa ky’enkora-nkojo hamwe
n’ebika bya vitameeni B. Reeba ebipimo omu kipande namba 4.

 Emitwarize mirungi/erikwetengwa

 N’obu enyama ya sekoko eraabe eine ekiriisa kingi, eshemeire kuba
 neeriibwa omubipimo ebihikire. Nk’oku twareeba ebipimo by’enyama
 ezindi, abantu abakuru nibetenga guraamu 84 z’enyama ya sekoko aha
 kiihuro kimwe. Okuta enyama ya sekoko eringaniire aha kiihuro
 nikyongyera aha bwingi bw’enyama y’ebinyonyi ei waarya.

 Emitwarize mibi/etarikwetengwa

 i) Okurya enyama nyingi ya sekoko n’ebishaju byayo ti kirungi aha magara
 gaawe. N’obu waakuba nooyenda kukora omucuuzi omu bishaju ebyo, nikiba
 nikyenda ngu otakarya mwingi.

 ii) Kugira ngu n’ekinyonyi kihango, enyama ya sekoko neekira kusigaraho,
 reero ekorwamu ebindi byokurya. Okukwata kubi enyama eyaasigaraho,
 nk’okubura kugita omu furiigi nikibaasa kureeta oburwaire obureetwa
 ebyokurya ebirofa.

1.3. EBYENYANJA

Hariho enkumi n’enkumi z’ebyenyanja ebirikuriibwa, hamwe n’enyamaishwa
ezirikutuura omu njyanja ezirikuriibwa omu nsi yoona. Omu Uganda,
ebyenyanja nibireebeka nk’ekyokurya ekirikukirayo okuriibwa omu byokurya
byona ebirikwihwa omu nyanja. Eki nikireetwaho okugira ngu ebyokurya
ebiihwa omunyanja nibikye omu Uganda. Enganda zimwe tizirikukunda emiringo
emwe y’ebyenyanja kandi ezindi nizibikunda munonga. Hoona, gavumenti nayo
neeta emihingo ahakutega n’okushaaruura ebyokurya by’omunyanja
ekirikureetera omubaro gw’ebyokurya ebiruga omu nyanja gwaba mukye.
Ebyenyanja nka empuutabiine ebishaju bingi baitu ebishaju by’ebyenyanja
bikwatiine ekirikureeta byaba ebyakabi kakye kukira ebicwekire –
n’ahabw’ekyo ebyenyanja ebiine ebishaju ni birungi aha magara kukira enyama
ezirikutura.

Ebika by’ebyenyanja ebirikukira kuriibwa omu Uganda birimu engyegye,
empuuta, eshonzi (emare), semutundu, mukene naenkeje. Ekika ky’ebyenyanja
ekirikuriibwa n’ekyo ekiriho. Ahabw’abantu kukunda kubirya hamwe
n’okukyendeera kw’ebyenyanja ebihango nka empuuta n’engyegye, abantu
batandikire kurya ebyenyanja ebikye nka mukene n’enkejje. Ebisigarira
by’ebyenyanja nka ekishushu, amagufa n’eby’omunda ebitarikuriibwa
ebirikuruga omu makorero agarikubishemeza nabyo nibiriibwa nk’ebyenyanja.
Ahaifo nitukworeka ekiteeberezo ky’ebiriisa ebiri omu byenyanja ebirikukira
kuriibwa.

 Oku ebyenyanja birikuriibwa

Ebyenyanja nibibaasa kuriibwa eshaaha yoona omu miringo mingi. Ebiruga omu
kyenyanja nk’ekyenyanja ky’akagaati nikibaasa kuriibwa nk’akokurya hamwe
nk’akokurya ka kyansya. Ekyenyanja ekiteekire nk’emboga n’omucuuzi
nikiriibwa n’ebyokurya. Ebyenyanja ebiteekire, ebikazire hamwe n’ebisiikire
na munonga empuuta hamwe n’emamba nibiriibwa nk’akokurya kandi nibikira
kuguzibwa aha mihanda hamwe n’omubirabo by’amaarwa.

 Ebiriisa ebirimu

Twabarira aha kipimo kya buri guraamu, ekyenyanja kiine ekiriisa kingi
ky’enyombeka-mubiri kukira ebishaju. Hoona nabwo, kiijwire zaavitameeni
nyingi hamwe n’emyonyo. Eky’okureeberaho, ekishushu ky’ekyenyanja kirimu
ekiriisa kya rugumya-magufa kandi omutwe gwine ekiriisa enkora-shagama omu
bwingi.

Ekipande5: Ebiriisa ebiri omu buri guraamu 100 z’ebyenyanja ebirikuriibwa
omu Uganda

|Ekyokurya |Engyegye|Engyegye, |Empuuta, |Empuuta, |
| |, |etarikire/|eteekirwe |etarikire |
| |eteekire|eyomire, |etaaanikirwe |ekateekwa |
| |embibi |reero | |eyomire |
| |(kitatar|ekateekwa | | |
| |ikire) | | | |
|Amaizi_g |74.6 |87.6 |52.3 |75.9 |
|Ekyomire_g |25.4 |12.4 |47.7 |24.1 |
|Amaani |155 |48 |317 |157 |
|(ekipimo | | | | |
|[kcal]) | | | | |
|Ekiriisa |12.6 |10.9 |15.9 |10.6 |
|enyombeka-mubi| | | | |
|ri_g | | | | |
|Obwingi |10.6 |0.2 |26.5 |12 |
|bw’ebishaju | | | | |
|ebitarikwenga | | | | |
|Ekiriisa |1.1 |0.7 |3.6 |0.7 |
|empa-maani_g | | | | |
|Entacwanyagurw|0 |0 |0 |0 |
|a_g | | | | |
|Rugumya-magufa|50 |7 |129 |47 |
|_mg | | | | |
|Ekiriisa |1.2 |0.1 |2.7 |1.6 |
|enkora-shagama| | | | |
|_mg | | | | |
|Ekiriisa |1.1 |0 |2.3 |0.9 |
|enkora-nkojo_m| | | | |
|g | | | | |
|Vitameeni |0 |0 |0 |0 |
|rugumya-magufa| | | | |
|_mg | | | | |
|Vitameeni |0.066 |0.003 |0.15 |0.058 |
|endinda-bwongo| | | | |
|_mg | | | | |
|Vitameeni |0.513 |0.417 |0.502 |0.404 |
|rukora-bwarutu| | | | |
|kura _mg | | | | |
|Vitameeni |0.064 |0.1 |0.023 |0.06 |
|empwera-ntwara| | | | |
|-butumwa _mg | | | | |
|Ekiriisa |44 |3 |110 |39 |
|rukora-shagama| | | | |
|_total_mcg | | | | |
|Vitameeni_b12_|1.11 |0.08 |1.66 |1.09 |
|mcg | | | | |
|Vitameeni |586 |0 |1442 |572 |
|endinda-maisho| | | | |
|_iu | | | | |
|Ekika kya |11 |0 |88 |36 |
|vitameeni_endi| | | | |
|nda-maisho mcg| | | | |

 Biihirwe omu: HarvestPlus-Uganda Food Composition Table

Nikikuru kumanya ngu omutoororo ogwa kinekye gwine ebiriisa ebirikukira
obwingi omu ihuri. Ebishaju byona nibishangwa omu kacweka aka. Omutororo
ogwa mutare gwine obucweka 91 ahari 100 obw’ekiriisa enyombeka-mubiri hamwe
na obucweka buna (4) ahari 100 bw’ebishaju. It important to note that the
egg yolk constitutes much of the nutrients. N’ahabw’ekyo abantu abakuru
babaasa kukyendeeza ebishaju ebibarikurya kurabira omukurya akacweka
k’eihuri aka mutare kwonka.

 Emigasho aha magara

Amahuri nigaha amagara ebiriisa; gaine ekiriisa enyombeka-mubiri
ekirikuhwera omukukuza n’okurinda enyama z’omubiri. Nk’ebika by’ekiriisa
enyombeka-mubiri ebindi, amahuri nigaheereza omubiri ebiriisa nyamwingi
ebirikuhwera omukukura hamwe n’okweyongyera kw’omubiri.

 a) Emitwarize emirungi/erikwetengwa
 i) Okurya eihuri rimwe omu izooba nikirungi aha baana abato
 abakirikukura, abari omumushogoyo, abakazi b’enda hamwe n’abo
 abarikwonsya. AAbandi bantu abakuru tibarikwetengwa mahuri obwire
 bwona. Gaatebeekaisibwa na buto nkye nainga gaaba gatateebekaniisibwe
 na buto yoona, amahuri ni ekyokurya kimwe ekirikukora ekiihuro
 ekirikuha omubiri ebiriisa kandi kikaha omuntu amagara marungi.
 Ekihaburo ahabakuru hamwe n’abato n’obutarenzya eihuri rimwe
 buriizooba. Ni kikuru kusiikisa amahuri buto nkye nari kwongyera buto
 nkye nainga ebindi bishaju omu mahuri.

 N’omutwarize murungi kugabuurira abantu b’omuka yaawe yoona amahuri.
 Amahuri geijwire ekiriisa enyombeka-mubiri ekirikwetengwa omukukuza
 hamwe n’okukuuma omubiri. Abakazi hamwe n’abaishiki nabo nibetenga
 amahuri kwenda ngu bagume baine amagara marungi.

 a. Emitwarize emibi/etarikwetengwa

 i) Kugira ngu abantu baingi nibamanya ngu amahuri geijwire ekiriisa
 enyombeka-mubiri, nibabaasa kuhendera baraire maingi kukira ago
 agarikwetengwa kubaheereza amagara marungi. Abantu baingi omu ndembo
 hamwe n’omundembo enkyeho nibakira kugira omuze ogu.Amahuri hoona nabwo
 gari aha nkarara z’ebyokurya omu birabo by’ebyokurya nka zaahoteeri
 hamwe n’ahamihanda. Abantu baingi abakuru nibakira kurya amahuri abairi
 (2) aha kiihuro kimwe, wagyeragyeranisa emiriire y’abantu boona hamwe.
 Amahuri aga nigakira kuba gasiikirwe omuri buto n’ebishaju bingi
 ebirikuhazya eihuri.Omutwarize ogu niguta abantu baingi omu kabi
 k’obugomokye-bwa-busha, obuhango oburengirehamwe n’endwara y’omutima
 nk’endwara y’ebishaju bingi omu shagama. Aha muheru, ebishaju ebi
 nibiigaza emisi rutambuza sahagama reero mpaho omuntu anyangarazibwa
 endwara z’omutima, puresha hamwe n’endwara z’ensigo.

ii) Kurugiirira ahabyafaayo bya burengyerwa-izooba hamwe na rwagati ya
 Uganda, abakazi hamwe n’abaishiki abanyeetsire bakaba bataikirizibwa
 kurya amahuri. Entwaza egi ekiriho omu maka gamwe. Omucwe ogu
 tigurikwetengwa ahakuba nigukyendeeza emigisha y’abakazi kurya amahuri,
 agari oburugo bw’ekiriisa ky’enyombeka-mubiri kandi obwo nigagura sente
 nkye. Entwaza nk’egi kuyaakuba neegumizamu reero abakazi bakabazibira
 kurya ebindi byokurya ebiruga omu nyamaishwa, omucwe ogu gubaasa
 kutamba eikono endya-nungi omu bakazi hamwe n’abeerere nari ruzaaro
 yaabo.

1.4.2 Amahuri g’embaata

Embaata nizikira kwanga amhuri gaazo, mpaho zanga kugaatura haagira
owaagakwataho nari akagaiha ahu zigateereire. Ahabw’enshonga egi, abariisa
baingi tibarikwihaho amahuri ago kugarya. Baitu, amahuri g’entaama ganuzire
munonga kandi nikigambwa ngu gaine ebiriisa nk’enyombeka-mubiri, rugumya-
magufa, enkora-shagama hamwe n’ekiriisa rutereereza-nkuratima kukira
amahuri g’enkoko. Emigasho y’amahuri g’embaata neeshushana n’egyo
ey’ag’enkoko. Nigabaasa kuteekwa empgogora, kugaata okagateeka omu maize
garikutabura, hamwe n’okugaata okagateeka omu mate nainga amajuta g’ente,
nainga okugasiika. Noobaasa n’okugakoresa omukukora keeki hamwe n’endiijo
migaati.
Ni kikuru kumanya ngu amahuri g’embaata nigabaasa butaba marungi ahari abo
abarikugyezaho kukyendeeza obwingi bw’ebishaju oburuga omu byokurya
ebibarikurya. Amahuri g’embaata nigateeberezibwa kuba nigakiza ag’enkoko
ebishaju ebyaburiijo emirundi ebiri (2) hamwe n’emirundi eshatu ebishaju
ebyakinekye.

1.4.3 Amahuri g’amaiba

Aga ni mahango kandi gaine akahooho karungi kukira aga’embaata hamwe
n’ag’enkoko; baitu hoona gaine n’ebishaju bingi (Ebishaju ebyakinekye,
miriguraamu 1,227; guraamu 19 z’ebishaju ebyaburiijo).

1.4.5 Amahuri g’endahi

Aga amahuri againe erangi nungi gatandikire kugira obuganzi omu bantu
abarikwenda kukyendeeza ebishaju by’omushagama yaabo. Ahabw’enshonga egi,
amahuri aga nigakoresibwa nk’omubazi omu Uganda. Amahuri aga obumwe
nigateekwa munonga reero gakoresibwa kuhuuga ebyokurya nari omukukora
ekiihuro ky’ebijuma (saradi).
 EKICWEKA KYA KABIRI

 AMATE N’EBYOKURYA EBIRUGA OMU NYAMAISHWA

Ebyokurya ebirikuruga omu nyamaishwa n’oburugo bukuru bw’ekiriisa
ky’enyombeka-mubiri omu biihuro ebirkuriibwa abantu b’omubicweka bya
rwagati hamwe na burengyerwa-izooba ya Uganda. Ebyokurya ebirikukira kuruga
omu nyamaishwa empango ebirikuriibwa n’okunyubwa omu Uganda ni amashununu
(amate amabisi), ciizi, amakamo (yogati), amajuta g’ente, amate g’embuzi
hamwe n’amate ga bongo.

2.1 Amate

Amate nigaruga omu mabeere g’enyamaishwa ezihangirwe kwonsya abaana baazo.
Amate nitugeiha omu nte, embuzi, engamiya hamwe n’embogo. Omu Uganda, amate
g’ente nigo garikuriyo okunyubwa; abantu bariyo nibateerwa omuhimbo
ktutandika kunywa amate g’embuzi agaahikire omu katare n’obu baingi bakiri
kugareebesa einugane. N’ahabw’ekyo, omu kicweka eki, nitwija kugamba aha
mate g’ente gonka.
Omu Uganda, amate obwahati noobaasa kugatunga omu miringo mingi:
 i) Amashununu (agakiri mabisi agataine kigaakozirweho). Aga nibagauza aha
 matundiro g’amate (dayare), omu maduuka, kandi obumwe abantu
 nibatambura barikugagauza omu byanaga byabo. Abantu abamwe nibagagura
 kuruga aha bariisa. Ekikuru aha mate aga n’okugira ngu tihaine kikub
 akyagakozirweho. Omuguzi naashaba agu arikwenda reero omuriisa
 agamupimira obwo arikwejunisa ekikopo. Amate agarikurayo obukye agu
 omuntu arikubaasa kugura gakiri mabisi n’ekicweka kya rita. Amashununu
 nigakira kuba niagagura ebeeyi y’ahansi kandi niganyuubwa baingi.
 Hoona nabwo, nigakira kugurwa abantu abarikwenda kukorerera amajuta
 g’ente omu maka gaabo. Omutindo g’amate aga nigurugiirira aha muriisa
 kandi amate aga gabaasa kushukwamu amaizi.
 ii) Amate amabisi (amashununu) agasibirwe omu micepe n’epakiti nago nigaba
 gataine kihango ekigakozirweho. Obwire obwingi, nibaba bagashemeize
 barikugafukisa munonga kwita obukooko hamwe n’okugata ahamutindo.
 Tigarikumara bwire bwingi omu maduuka baitu abantu nibagakunda
 ahabw’okugira ngu tigateirwemu bindi bintu nk’emibazi kandi omutindo
 gwago gubaasa kuteeberezibwa. Amate agasibire nigaija omu miring mingu
 kurugiirira yaaba gacwekire nari gakwatsire. Hariho ago agakwataine
 nk’amajuta kandi againe ebishaju byago byona; aga ni marungi aha baana
 abarikukura. Amate againe ebishaju bikye (2% obwire obumwe) hamwe
 n’ago ageihwerweho orukoko (1%) nigaba gaine ebishaju bikye kandi ni
 marungi aha bantu abatarikwenda kwongyera aha buremeezi hamwe n’abo
 abarikwenda kukyendeeza oburemmezi.
 iii) Amate agarikumara obwire bwingi. Aga haine ebirikugakorwaho
 kugashemeza omu muringo gw’omutaano reero gakasibwa omu micepe hamwe
 n’epakiti kwenda ngu gamare omwanya muraingwa. Okupakira/okusiba
 kw’omutano oku obumwe nikwongyera aha beeyi baitu abantu abarikwenda
 amate marungi agarikunywebwa ahaonaaho nibakira kugakunda. Aga nago
 nibagaguza omu miring mingo baitu agakwataine munonga nigo garikukira
 obwingi omu katare.
 iv) Amate g’esaano n’ago agoomiibwe kandi gakwataine kukira ebika ebindi.
 Nikikuru okuratire endagiiriro kuruga ahari abo abakozire ago mate
 g’esaano waaba nookora amate kuruga omu saano y’amate egi.

 Okugarikunyubwa

Omu Uganda, amate nigagabuurirwa abaana abato hamwe n’abarwaire. Baitu
amate gashemiere kuba niganyuubwa buri omwe. Buri mwana ashemeire kuba
naagabuurirwa amate g’ekipimo kya zaamiiru (siisi) 125 kuhisya 250 emirundi
ebiri kuhisya ahari eshatu (2-3) briizooba. Ekipimo ky’amate ekihikire
kugabuurirwa omwana nikirugiirira yaaba naayonka nari; emyaka ye’ hamwe na
yaaba oine amate nainga. Abantu abakuru bashemeire kufayo kunywa amate
emirundi ebiri omu izooba, nikyo ekicweka kya lita y’amate goona hamwe.
Amate gabaasa kunyuubwa obwire bwona. Ahaifo nitukworeka emiringo
y’okubaasa kunywa amate hamwe n’ebiihuro ebi oraarye omu izooba.

Abaana abato (Emyaka 1-3 ) – Bahe amate ahari kyansya; nk’akokurya obwo
akasana kaaheza kutagata; reero ogaruke ogabahe nk’akokurya batabyamire
nyekiro.

Abaana abatakatandikire eishomere (Emyaka 3-5 ) – aba nibabaasa kunywa
siisi/miiru 250 nari ¼ kya lita y’amate aha bwire bwa kyansya reero ogaruke
obahe amate nk’akokurya omu mwebazyo.

Abaana abarikushoma (Emyaka 6-11) hamwe n’abo abari omu mushogoyo (Emyaka
12-18) – Bagabuurire siisi/miiru 250 z’amate aha bwire bwa kyansya reero
ogaruka obahe ekipimo nikyo kimwe ekikomirwe nk’akokurya, ekikopo nari
sakyeti y’amakamo (yogati).

Abantu abakuru – Nibeetenga ekicweka kya lita y’amate nari ebikozirwe omu
mate buriizooba. Eki nikibaasa kukorwa omuntu ku yaakunywa siisi/miiru 500
z’amakamo (yogati) nka kyansya nainga akokurya k’entagata nari ekicwka kya
lita (tampeko ) y’amate.

 Ebiriisa ebirimu

Amate garimu ebiriisa bingi ebihangiirwemu. Emiringo y’ekiriisa
ky’enyombeka-mubiri eri omu mate neerahuka kucwanyagurwa. Ahabw’okugira
ekiriisa ky’enyombeka-mubiri eky’omutindo gw’ahaiguru, amate nigahwera
omukukura kandi gakira kukoresibwa nk’ekyokurya kirkuru omu baana
abarikucuuka. Amate nigakira kwetwa ekyokurya ky’obuhangwa ekirikwemariira
ahabw’okugira ebiriisa bingi ebirikwetengwa kukuza n’okukuma omubiri.

Ekipande7: Ebiriisa ebiri omu bika bitari bimwe-na-bimwe by’amate (buri
guraamu 100)

|Okushoboorora |Amashununu |Amashununu |Amate |Amate g’ente|Agakwataine|Bongo/amacunda |
|ebyokurya |(amate |(amate |g’esaano |(amabisi – |, amakamo | |
| |amabisi |amabisi |agataine |agatataine |(yogati) | |
| |n’ebishaju |n’ebishaju |kigakozirweh|kigakozirweh| | |
| |byago |byago |o (amabisi) |o | | |
| |–agataine |(agateekire| | | | |
| |kigakozirweh|) | | | | |
| |o) | | | | | |
|Amaizi (g) |88.3 |74 |2.5 |87 |87.9 |87.8 |
|Ekyomire (g) |11.7 |26 |97.5 |13 |12.1 |12.2 |
|Amaani |60 |134 |496 |69 |61 |64 |
|(ekipimo | | | | | | |
|[kcal]) | | | | | | |
|Ekiriisa |3.2 |6.8 |26.3 |3.6 |3.5 |3.3 |
|enyombeka-mubi| | | | | | |
|ri (g) | | | | | | |
|Obwingi |3.3 |7.6 |26.7 |4.1 |3.3 |3.7 |
|bw’ebishaju | | | | | | |
|ebitarikwengwa| | | | | | |
|(g) | | | | | | |
|Ekiriisa |4.5 |10 |38.4 |4.5 |4.7 |4.5 |
|empa-maani (g)| | | | | | |
|Ekiriisa |113 |261 |912 |134 |121 |162 |
|rugumya-magufa| | | | | | |
|(mg) | | | | | | |
|Ekiriisa |0 |0.2 |0.5 |0.1 |0.1 |0.1 |
|enkora-shagama| | | | | | |
|(mg) | | | | | | |
|Ekiriisa |0.4 |0.8 |3.3 |0.3 |0.6 |0.6 |
|enkora-nkojo | | | | | | |
|(mg) | | | | | | |
|Ekiriisa |0.183 |0.316 |1.205 |0.138 |0.142 |0.15 |
|Rukora-bwarutu| | | | | | |
|kura (mg) | | | | | | |
|Obwingi |5 |8 |37 |1 |7 |5 |
|bw’ekiriisa | | | | | | |
|rukora-shagama| | | | | | |
|(µg) | | | | | | |
|Vitamin |102 |233 |915 |198 |99 |125[1] |
|endinda-maisho| | | | | | |
|(IU)  | | | | | | |

Biihirwe: NutriSurvey 2007

 Emigasho aha magara

Amate gaine emigasho minga aha amagara ahabw’ebiriisa nyamwingi ebigarimu.
Omuntu arikunywa ekipimo ky’amate ekihikire naakira kugira amagara marungi
ahakuba amate nigamuha bingi aha biriisa ebi arikwetenga omu izooba. Buri
muntu abaasa kugira eki yaiha omu mate ahakuba kiijwiremu ekiriisa
ky’enyombeka mubiri, ekiriisa rugumya-magufa hamwe n’ekiriisa rukora-
bawarutukura.
.

 Emitwarize mibi/erikwetengwa

 i) Enganda zimwe nizizibira abantu kurya enyama hamwe n’okunya amate aha
 kiihuro kimwe. Eki ni kirungi ahakuba ekiiisa rugumya-magufa ekiri omu
 mate nikibaasa kukoma hamwe ekiriisa enkora-shagama hamwe n’ekiriisa
 enkora-nkojo ebishangwa omu nyama reero kireetere omubiri gwabura
 kutunga ebiriisa bikuru ebi.

ii) Abantu abaingi baine obucupa n’ebindi bikoresa omu barikubiika amate
 gonka. Eki ni kirungi kutangira amate okusiiwa ebindi byokurya.

iii) Amate nigarahuka kugira akanuuko k’ebyokurya ebindi; gashemeire
 kubiikwa omu bintu ebiyonjo kandi ebiine ebifundikizo.

iv) Omu Uganda, amate nigatamburizibwa omu bintu ebikozirwe ebyoma kwenda
 ngu amaranzi g’eizoobagatahika amate gakaita ekiriisa rukora-bwarutukura
 hamwe na vitameeni endinda-maisho, bimwe aha biriisa ebishangwa omu
 mate.

 Emitwarize mibi/etarikwetengwa

 i) Okunywa amate mabisi ni kibi ahakuba nikibaasa kukurwaza oburwaire
 obureetwa okunywa amate g’amarofa. Gashemeire kuteekwa kurungi kwenda
 kwita obukooko oburwaza endwara omu matungo ahakuba ezo ndwara ezirimu
 nk’omushwija gw’ente ogwa burusela hamwe n’akakonko k’ente nizibaasa
 kukwata abantu. Amate goona, oteiremu n’ago agu orikwenda kukoramu
 amakamo (yogati), amacunda, amajuta hamwe n’ebindi, oshemeire kubanza
 waagateeka.
ii) Okutabura amajaani omu mate nikikyendeeza aha biriisa ebishangwa omu
 mate. Nikikira kunywa amate gatarimu majaani.

2.2 Amakamo/yogati

Amakamo nibagakora omu mate kandi gabaasa kukoresibwa omu mwanya g’amate.
Nibagakora kurabira omukureka amate gakakyera reero gakakwatanisibwa
kurugamu akahooho karikushaarira.

 Okugari kunyuubwa

Yogati (amakamo) nigakira kunyuubwa nk’akokunywa ahakuba nigarahuka
kwigutsa. Obumwe nibagataburamu ebijuma kukoramu ebyokunywa ebinuzire
kandi byorobi. Abandi bantu hoona nabwo nibanywa amakamo nk’ekyokurya kya
kyansya, obwo barikugariisa emberengye.

 Ekiriisa ekiri omu makamo

Amakamo n’oburugo bw’amaani bw’ekiriisa enyombeka-mubiri, rugumya-amagufa
hamwe n’ekiriisa rutereeza-nkuratima. Okwongyeramu ebijuma nikyongyera
ekiriisa hamwe n’obunuzi. Ni kikuru kumanya ngu amakamo againe obuhooho
nk’obwa vanilla hamwe n’obwenkyerere nibuteebwamu, tibuhangiirwemu. Omu
Uganda harimu zaayogati nkye nka Campus Yorghurt eziine akahooho k’ebijuma
nk’enanansi. Enyingi ziine akahooho k’ebijuma bingi.

 Emigasho aha magara

Ebintu by’emikyeri/ebiteire ebirikukorwa omu mate nk’amakamo na bongo
nibiba birimu ekika ky’akakooko ka bakitiiriya ak’ekika kya Lactobacilli.
Obukooko obu nibwereeta omu muhanda gw’ebyokurya kandi bwine amaani kukiza
hamwe n’okwosya omubiri. N’ahabw’ekyo ebintu eby’omukyeri nibitangira
oruhumbwe hamwe n’akakooko ka bakitiiriya, oburikubaasa kurwaza omuntu.
Emibiri y’abantu baingi neeremwa kucwanyagura shukaari eruga omumate. Amate
ku garikuba nigakyera, rushaarizi/ekirungo ekirikukora aha shukaari eruga
omumate nikicwagura shukaari egi omu bucweka oburikubaasa kuba obw’omugasho
omu mubiri reero kitangira okuriibwa omubiri. Mbwenu abantu ab’emibiri
yaabo etarikukwatagana gye na shukaari y’omumate nibagoba kihango banywa
amate g’omukyeri nk’amakamo na bongo (amacunda).

Emitwarize emirungi/erikwetengwa
 i) Okukwatagye, okubiika hamwe n’okukoresa amakamo nikikuru nk’okutwareeba
 amate.
ii) Ni kirungi hoona nabwo kunywa amakamo nk’akokurya, ekyokurya
 ky’ahamuheru gw’ekiihuro, ekyokukozamu nainga okugasiiga ahakyokurya
 ekindi. Eki nikyongyera aha mutindo gw’ekiihuro. Ahabw’okugira ngu
 ekiriisa rugumya-magufa ekiri omu makamo nikikoma hamwe ekiriisa enkora-
 shagama hamwe n’ekiriisa enkora-nkojo ebishangwa omu nyama, ekirikureeta
 omubiri gwafeerwa ebiriisa bibiri ebi, ni kikuru otakaarwa enyama
 okanywa n’amate omurundi gumwe.

 Emitwarize mibi/etarikwetengwa

 Tikiri mirungi kukora amakamo kuruga omu mate agatashemezeibwe n’obufuki
 ahakuba eki nikibaasa kukureetera waarwara oburwaire bw’enyamaishwa
 oburikubaasa kukwata abantu.
EKICWEKA KYA KASHATU

 OBUKOOKO OBURIKURIIBWA

Omunsi yoona, obukooko oburikuriibwa n’oburugo bw’ekiriisa ky’enyombeka-
mubiri kandi obwo bukooko bubaasa kuriibwa omumwanya gw’enyama
y’enyamaishwa ezindi. Omu Uganda, obukooko oburikukira kuriibwa burimu
esenene, encebebe, ebyana by’enjoki, hamwe n’ebijerere.

3.1 Enkyebebe/kashwa

Ekyebebe/kashwa n’ekyokurya ky’obunuzi bwingi ekirikuriibwa omu bicweka
bingi bya Uganda. Baitu abaingi omu bicweka bya rwagati y’eihanga hamwe
n’ab’omuri burengyerwa-izooba nibazeeta enshwa (kashwa/omushwa). Baitu
abantu abamwe omuri burengyerwa-izooba nibazitaanisa kurugiirira aha rangi
hamwe n’obuhango. Nizituura omu itaka kandi ziijwire emyonyo hamwe na
zaavitameeni.

 Okuzirikuriibwa

Enkyebebe nizibaasa kuriibwa mbisi zikihuriire. Nizibaasa n’okukarangwa
ziriibwe nk’akokuryanari akantu koona akanuzire. Ezoomire nizibaasa
kuriibwa Mukono gumwe narizishekurwe reero bazitagure omu binyoobwa,
amacanda, simusimu, emboga ezirikwiragura nari ebihimba. Enkyebebe/kashwa
niziija zigaruka zigyenda, baitu ahabw’okugira ngu nizibaasa kwanikwa,
okukarangwa kandi zikabiikwa ahabw’ebiro by’omumaisho, n’ekyokurya kikuru
ky’okwetugurira obwire bw’enjara kwenda ngu ebyokurya byaba biri bikye,
abantu bagume nibatunga ebiriisa ebirimu.

 Ebiriisa ebirimu

Nk’enyamaishwa ezindi ezirugamu ebyokurya, kashwa/enkyebebe zijwiremu
ekiriisa enyombeka-mubiri, ebishaju, ekiriisa enkora-shagam hamwe n’enkora-
nkojo. Hoona nabwo zirimu Vitameeni B-12 hamwe n’ekiriisa entabiikwa-mu-
mubiri.

Ekipande 8: Ebiriisa ebiri omu guraamu 100 z’enkyebebe, kashwa hamwe
n’esenene

|Okushoboorora |Enkyebebe|Enkyebebe |
|ekyokurya |mbisi |zikaranire |
|Amaizi_g |78.9 |77.9 |
|Ekyomire_g |21.1 |22.1 |
|Amaani_kcal |81 |84 |
|Ekiriisa |5.4 |5.4 |
|enyombeka-mubiri| | |
|_g | | |
|Obwingi |0.4 |0.2 |
|bw’ebishaju | | |
|ebitarikwengwa_g| | |
|Ekiriisa |14.5 |15.6 |
|empa-maani_g | | |
|Entacwanyagurwa_|5 |6 |
|g | | |
|Ekiriisa |25 |27 |
|rugumya-magufa_m| | |
|g | | |
|Ekiriisa |1.5 |1.5 |
|enkora-shagama_m| | |
|g | | |
|Ekiriisa |1.2 |1.2 |
|enkora-nkojo_mg | | |
|Vitameeni |40.0 |14.2 |
|rugumya-magufa_m| | |
|g | | |
|Ekiriisa |0.27 |0.26 |
|endinda-entwara-| | |
|butumwa _mg | | |
|Vitameeni |0.13 |0.15 |
|rukora-bwarutuku| | |
|ra mg | | |
|Vitameeni |2.09 |2.02 |
|empwera-ntwara-b| | |
|utumwa _mg | | |
|Vitameeni |0.17 |0.22 |
|rucwanyagura-nyo| | |
|mbeka-mubiri _mg| | |
|Vitameeni |65 |63 |
|rukora-shagama_t| | |
|otal_mcg | | |
|Vitameeni_b12_mc|0.0 |0.00 |
|g | | |
|Vitameeni |765 |801 |
|endinda-maisho_i| | |
|u | | |
|Ekika kya |449 |470 |
|vitameeni | | |
|endinda-maisho_m| | |
|cg | | |

 Emigasho aha magara

Obushaza bwijwire ekiriisa enyombeka-mubiri, entacwanyagurwa hamwe na
vitameeni rukora-shagama. Ahabw’okugira entacwanyagurwa nyingi, obushaza
obwomire nibuhwera omukukyendeza n’okureka shukaari aha rurengo
orurikwetengwa omubiri. Entacwanyagurwa eri omu bushaza hoona nabwo neereka
ebishaju aha rurengo rw’ebyo ebirikwetengwa omubiri.

4.3 Enkoore/omugobe

Ekika ky’obushaza eki nikihingwa rwagati hamwe n’omuburengyerwa-izooba bwa
Uganda ahabw’obunuzi bw’amababi gaabwo; baitu hoona nabwo abantu b’omu
matemba ga Uganda nibaburya.

 Oku enkoore zirikuriibwa

Amababi g’enkoore amato kandi agoorobi nigakorwamu emboga z’ekivurugye.
Amababi hoona nigabaasa kutaburwa omu mboga z’ebinyoobwa kubinuza n’okubiha
akahooho, reero mpaho biriibwe n’oburo, ebitakuri, muhogo, obuhunga
n’ebindi. Hoona amababi nigabaasa kwanikwa, gasiibwe kukoramu esaano
erikutaburwa omu mboga z’ebihimba nari ebinyoobwa.

 Ebiriisa ebirimu

Enkoore zirimu ekiriisa enyombeka-mubiri, emyonyo hamwe na zaavitameeni.
Enjuma z’enkoore ziine obucweka 25 ahari 100 bw’ekiriisa enyombeka-mubiri.
Enkoore nizongyerera aha biihuro eby’enjuma reero byongyera aha bwingi
hamwe n’omutindo gw’ekiriisa enyombeka-mubiri ekiri omu kiihuro ekyo.

Ekipande11: Ebiriisa ebiri omuri guraamu 100 z’enkoore mbisi/entondore
(omugobe omubisi) hamwe n’enkore/omugobe ezoomire

|  |Enkoore |Enkore |Enkore |Enkoore |
| |(entondore|(entondore |(ezoomire |ezoomire kandi|
| |, embisi) |eteekire) |kandi |eziteekire |
| | | |zitateekire)| |
|Amaizi_g |77.2 |77.2 |12.0 |70.0 |
|Ekyomire_g |22.8 |22.8 |88.1 |30.0 |
|Amaani_kcal |90 |90 |336 |116 |
|Ekiriisa |3.0 |3.0 |23.5 |7.7 |
|enyombeka-mu| | | | |
|biri_g | | | | |
|Obwingi |0.4 |0.4 |1.3 |0.5 |
|bw’ebishaju | | | | |
|ebitarikweng| | | | |
|wa__g | | | | |
|Ekiriisa |18.8 |18.8 |60.0 |20.8 |
|empa-maani_g| | | | |
|Entacwanyagu|5 |5 |11 |7 |
|rwa_g | | | | |
|Ekiriisa |126 |113 |110 |24 |
|rugumya | | | | |
|magufa_mg | | | | |
|Ekiriisa |1.1 |0.9 |8.3 |2.5 |
|enkora-shaga| | | | |
|ma_mg | | | | |
|Ekiriisa |1.0 |0.9 |3.4 |1.3 |
|enkora-nkojo| | | | |
|_mg | | | | |
|Vitameeni |2.5 |1.8 |1.5 |0.4 |
|rugumya-magu| | | | |
|fa_mg | | | | |
|Vitameeni |0.1 |0.1 |0.9 |0.2 |
|endinda-bwon| | | | |
|go_mg | | | | |
|Vitameeni |0.1 |0.1 |0.2 |0.1 |
|rukora-bwaru| | | | |
|tukura _mg | | | | |
|Vitameeni |1.5 |1.0 |2.1 |0.5 |
|Empwera-ntwa| | | | |
|ra-butumwa | | | | |
|_mg | | | | |
|Vitameeni |0.1 |0.0 |0.4 |0.1 |
|rucwanyagura| | | | |
|-nyombeka-mu| | | | |
|biri _mg | | | | |
|Vitameeni |168 |84 |633 |208 |
|rukora-shaga| | | | |
|ma_mcg | | | | |
|Vitameeni_b1|0.00 |0.00 |0.00 |0.00 |
|2_mcg | | | | |
|Vitameeni |817 |735 |50 |15 |
|endinda-masi| | | | |
|ho_iu | | | | |
|Ekika kya |41 |37 |3 |1 |
|vitameeni | | | | |
|endinda-mais| | | | |
|ho ekya raye| | | | |
|(rae)_mcg | | | | |
|Ekika kya |492 |443 |30 |9 |
|vitameeni | | | | |
|endinda-mais| | | | |
|ho | | | | |
|(beta_carot)| | | | |
|_mcg | | | | |

Biihirwe: HarvestPlus-Uganda Food Composition Table

 Emigasho aha magara

Nk’emboga ezirikwiragura hamwe n’enshoga ezindi, enjuma hamwe n’amababi
g’enkoore geijwire ebiriisa.
 i) Enkoore ziine ekiriisa enyombeka-mubiri ekirikuhwera kwombeka enyama
 z’omubiri.

ii) Enkoore ziine entacwanyagurwa, namunonga egyo erikubaasa kwenga,
 erikuhwera okunafuura ebyokurya bikagyenda mpora omumuhanda gwabyo,
 ekahwera omukukyendeeza aha bishaju kandi ekongyera aha mubaro
 gw’obukooko bwa bakitiiriya obw’omugasho obushangwa omurura oruhango.

iii) Enkoore tiziine bintu ebirikuzibira okujwanga kw’ebiriisa.

 Emitwarize emirungi/erikwetengwa

 Ni kirungi orye amababi n’enjuma ezikuzire nk’emboga; reero orye
 enjuma ezoomire nk’oku orikurya ezindi nshonga (nk’ebihimba) ahakuba
 ebintu bishatu ebi birimu ebiriisa kandi biine omugasho aha magara.

 Emitwarize mibi/etarikwetengwa

 i) Okuteeka hamwe n’okwanika amababi g’enkoore aheeru ngu gatoonyorokemu
 amaizi ni kibi ahakuba nikikyendeeza aha biriisa.

 ii) Okugaanika aha mushana ngu garugyemu obukooko nka zaakanyamugombwe
 nikiihaamu ebika bingi by’ekiriisa kya vitameeni endinda-maisho.

 iii) Nk’ebihimba n’enkoore zoona okuziri, nibireeta enda z’abantu bamwe
 zaazaamu omwika ekirikureetera baingi baazeetantara, reero mpaho
 kikyendeeza okuhindahindura aha byokurya.

4.4 Empokya

Empokya n’emwe aha bihingwa by’enshoga ebirikuriibwa omu bicweka bitari
bimwe-na-bimwe omu nsi yoona. Omu Uganda, empokya nizihingwa munonga omu
myanya ei barikuhinga ebihimba.

 Oku empkya zirikuriibwa

Okutwarira hamwe, empokya nibazikaranga reero ziriibwa nk’akokurya nainga
bazisa bazigaita omu saano y’enjuma nyingi nk’oburo n’obuhunga kukora
obushera.

 • Okukora esaano y’enjuma nyingi erikukorwamu obushera hamwe n’ebyokurya
 by’okugabuurirwa abaana abacuukire. Esaano ejwangiibwemu ey’empokya erimu
 soya ey’oburo, soya ey’obuhunga, soya ey’omugusha hamwe na soya
 ey’omukyeeri.

 • Esaano y’empokya neekoresibwa omukukora obwokurya nk’amandaazi, keeki,
 bagiya hamwe n’otusiikasiikye.

 • Okukora ebiruga omu mate n’enyama ebirikuriibwa/kunyuubwa omu mwanya
 gw’ebyaburiijo. Ebi birimu soya ey’amate, soya ey’amakamo (yogati),
 sosegi eza soya. Ebi biine ebiriisa ebihwera omubiri kandi ni birungi
 ahakuba tibirimu shukaari nyingi eruga omu mate kandi nibibaasa
 kuriibwa/kunyuubwa abantu abatarikurya nyama, hamwe n’abo abrikwenda
 kukyendeeza aha bishaju ebibaine omumubiri hamwe n’ebyo eby’erangi ya
 kinekye ebiruga omunyamaishwa.

 Ebiriisa ebirimu

Empokya nikyo kihingwa kyonka ekiine orurengo rw’ekiriisa enyombeka-mubiri
ekirikwingana n’ekyo ekiruga omubyokurya ebiruga omunyamaishwa. Okutwarira
hamwe, empkya ezoomire ziine 40 % by’ekiriisa ky’enyombeka-mubiri; 20%
bw’ebishaju; 35% bw’ekiriisa empa-maani; hamwe na 5% bwa kashenda. Eki
nikimanyisa ngu empokya nizikiza ebyokurya by’ebihingwa byona ekiriisa
ky’enyombeka maani.

Ekipande12: Ebiriisa ebiri omu guraamu 100 z’empokya hamwe n’ebikorwa omu
mpokya

|  |Esaano |Soya |Empokya |
| |y’empokya |ey’obuhunga |ezitakarang|
| |ezi |(USAID/TASO), |ire |
| |etakarangi|ekozirwe omu | |
| |re |mpokya | |
| | |zitakarangire | |
|Amaizi_g |5.2 |9.7 |2.0 |
|Ekyomire_g |94.8 |90.3 |98.1 |
|Amaani_kcal |436 |376 |471 |
|Ekiriisa |34.5 |17.2 |35.2 |
|enyombeka-mubiri| | | |
|_g | | | |
|Obwingi |20.7 |6.9 |25.4 |
|bw’ebishaju | | | |
|ebitarikwengwa_g| | | |
|Ekiriisa |35.2 |61.7 |33.6 |
|empa-maani_g | | | |
|Entacwanyagurwa_|10 |9 |18 |
|g | | | |
|Ekiriisa |206 |706 |138 |
|rugumya-magufa_m| | | |
|g | | | |
|Ekiriisa |6.4 |16.6 |3.9 |
|enkora-shagama_m| | | |
|g | | | |
|Ekiriisa |3.9 |5.0 |3.1 |
|enkora-nkojo_mg | | | |
|Vitameeni |0.0 |32.0 |2.2 |
|rugumya-magufa_m| | | |
|g | | | |
|Ekiriisa |0.6 |0.3 |0.1 |
|endinda-entwara-| | | |
|butumwa | | | |
|Vitameeni |1.2 |0.5 |0.1 |
|rukora-bwarutuku| | | |
|ra _mg | | | |
|Ekiriisa |4.3 |3.7 |1.4 |
|entabiikwa-mu-mu| | | |
|biri_mg | | | |
|Vitameeni |0.5 |0.3 |0.2 |
|rucwanyagura-nyo| | | |
|mbeka-mubiri _mg| | | |
|Vitameeni |345 |180 |211 |
|rukora-shagama_t| | | |
|otal_mcg | | | |
|Vitameeni |0.0 |0.5 |0.0 |
|b12_mcg | | | |
|Vitameeni |120 |1959 |0 |
|endinda-maisho_i| | | |
|u | | | |
|Ekika kya |6 |594 |0 |
|vitameeni | | | |
|endinda-maisho | | | |
|eky raye | | | |
|(rae)_mcg | | | |
|Ekika kya |72 |0 |0 |
|vitameeni | | | |
|endinda-maisho | | | |
|(beta_carot)_mcg| | | |

 Emigasho aha magara

Waazikoresa omu mwanya gw’amate n’enyama y’ente, empokya nizikuha ekiriisa
ky’enyombeka-mubiri eky’omuntindo nk’ogwo oguruga omu byokurya ebiihwa
omunyamaishwa kandi emokya n’ebizirugamu tibiine bishaju byakinekye
ebishangwa omunyamaishwa. Ahabw’ekiriisa kyayo ky’omutindo gw’ahaiguru,
empokya n’ebizirugamu nibyejunisibwa omukucuusya abaana, okugaruza amaana
omu baana abashinyire ahabw’endya-mbi kandi ni kimwe aha bintu
ebirikuteebwa omubyokurya ebiheebwa abantu nk’abo abari omu bicweka
ebitanyagwirwe engamba kubongyera ebiriisa.

Empokya hoona zirimu ekirungo ekirikuhwera abakazi kutwara n’obubaakuba
bahikre omu myaka eibatarikuteekateekwa kuba nibazaariraho. Abakazi abari
omubyanga ebirikurya empokya tibarikukira kutunga oburemeezi nk’okuriibwa
omubiri ahonaaho hamwe n’obundi bubonero obwa’abakazi abatakirikubaasa
kuzaara.

 Emitwarize mirungi/erikwetengwa

 i) Ni kirungi kukaranga empokya kwenda ngu oziihemugye ekiriisa. Waaba
 noogura esaano etabwirwemu ey’ebindi bihingwa, toorana egyo eteirwemu
 empokya ezikarangire nk’ekirungo ekikuru.

 ii) Ni kirungi kuguma nituta empokya omu biihuro byaitu, ahakuba ebiriisa
 ebirimu ni birungi aha magara g’abato n’abakuru.

 Emitwarize emibi/etarikwetengwa

 i) Amate gaaba gatarikukora kubi abaana, tikirikirungu kubagabuurira
 empokya zonka nari ebikozirwe omu mpokya byonka. N’obu empokya ziraabe
 ziine ekiriisa ky’enyombeka-mubiri omu bwingi, hariho ebiriisa
 ebizitiine kandi ebi nibiruga omunyamaishwa. Ekyokureeberaho, tizirimu
 ebishaju bya kinekye ebiruga omunyamaishwa ebirikuhwera abaana
 omukukura kurungi. Hoona nabwo, ebiriisa ebiruga omubyokurya ebiihwa
 omunyamaishwa nibirahuka kujwanga hamwe n’okukoresibwa omubiri
 wagyeragyeranisa n’ebiriisa ebiruga omubyokurya ebiihwa omubihingwa.

 ii) Okukaranga empokya zikeera (okugira erangi erikwera) ekirenga nikiita
 ebiriisa bimwe. Eki nikira kukorwa abo abarikukora amajaani omu
 mpokya. Okukaranga munonga oku nikwita ekiriisa ky’enyombeka-mubiri
 kandi n’ebirikukorwa omu muringo ogu nk’agomajaani ti burugo burungi
 bw’ekiriisa ky’enyombeka-mubiri.

4.5 Ebinyoobwa

Omu Uganda, abantu nibakunda kandi barya ebinyoobwa. Ebinyoobwa
ebikarangire ebirikuriibwa nk’akokurya hamwe n’ebyo ebirikwihwamu emboga
z’okukoza nibikira kuba biri aha biihuro by’abantu baingi omuri rwagati
hamwe na burengyerwa-izooba ya Uganda.

 Okubirikuriibwa

Omu mahanga gamwe, ebinyoobwa nibabikoresa omukukora buto baitu omu Uganda
nibikorwamu emboga kandi biriibwa nk’akokurya, mpaho birugamu ekiriisa
enyombeka-mubiri.

Omu bicweka bya rwagati ya Ugandi hamwe n’omuburengyerwa-izooba, ebinyoobwa
nibishekurwa reero bikorwamu ka-gaamu k’enkomba akarikwija kakakorwamu
emboga hamwe n’akatogo. Ebinyoobwa ebikarangire hoona nabwo ni bimwe
ahabwokurya oburikukira kuguzibwa aha muhanda reero omuntu akagyenda
naaburya mpora-mpora. Hoona nabwo, ebinyoobwa bitandikire kukorwamu ka-
gaamu k’enkomba akarikuguzibwa omu maduuka amahango nk’eky’okusiiga aha
mugaati nainga kwongyrwa ahabyokurya kuha omuntu akooyooyo k’ebyokurya. Ka-
gaamu k’ebinyoobwa ebikarangire hoona nabwo nikabaasa kwongyerwa omu
bushera bw’obuhunga hamwe n’obw’oburo, nainga kakoresibwe nk’akahooho omu
mboga z’ebihimba, emboga z’enyama etarikire, obutuzi nari emboga
z’ekiiraguju.

 Ebiriisa ebirimu

Ebinyoobwa biine ekiriisa enyombeka-mubiri omu bwingi, ebishaju hamwe
n’ekiriisa empa-maani. Hoona nabwo biine ekiriisa ky’enkora-nkojo,
maganiisiyamu, ekiriisa Ekiriisa endinda-shagama hamwe n’ekiriisa entanga-
rutetema.

Ekipande 13: Ebiriisa ebiri omubinyeebwa ebibisi n’ebyomire

|  |Ebinyoobwa |Ebibisi |Ebisiik|Ka-gaamu|Ebyanikir|
| |ebyomiire |(ebitoomi|irwe |/enkomba|we reero |
| |omu |re), |byomire|k’ebinyo|bikakaran|
| |kishushu |reero | |obwa, |gwa |
| |reero |bikasiikw| |akabisi | |
| |bikateekwa |a. | | | |
| |empogora | | | | |
|Amaizi_g |41.8 |27.9 |6.5 |1.8 |1.6 |
|Ekyomire_g |58.2 |72.1 |93.5 |98.2 |98.5 |
|Amaani_kcal |318 |437 |567 |588 |585 |
|Ekiriisa |13.5 |19.9 |25.8 |25.1 |23.7 |
|enyombeka-mubir| | | | | |
|i_g | | | | | |
|Obwingi |O |37.9 |49.2 |50.4 |49.7 |
|bw’ebishaju | | | | | |
|ebitarikwengwa_| | | | | |
|_g | | | | | |
|Ekiriisa |21.3 |12.4 |16.1 |19.6 |21.5 |
|empa-maani_g | | | | | |
|Entacwanyagurwa|9 |7 |9 |6 |8 |
|_g | | | | | |
|Ekiriisa |55 |71 |92 |43 |54 |
|rugumya-magufa_| | | | | |
|mg | | | | | |
|Ekiriisa |1.0 |3.5 |4.6 |1.9 |2.3 |
|enkora-shagama_| | | | | |
|mg | | | | | |
|Ekiriisa |1.8 |2.5 |3.3 |2.9 |3.3 |
|enkora-nkojo_mg| | | | | |
|Vitameeni |0.0 |0.0 |0.0 |0.0 |0.0 |
|rugumya-magufa | | | | | |
|-mg | | | | | |
|EkiriisaEndinda|0 |0 |1 |0 |0 |
|-entwara-butumw| | | | | |
|a _mg | | | | | |
|Vitameeni |0 |0 |0 |0 |0 |
|rukora-bwarutuk| | | | | |
|ura _mg | | | | | |
|Vitameeni |5 |9 |11 |13 |14 |
|empwera-ntwara-| | | | | |
|butumwa _mg | | | | | |
|Vitameeni |0 |0 |0 |1 |0 |
|ucwanyagura-nyo| | | | | |
|mbeka-mubiri | | | | | |
|-mg | | | | | |
|Obwingi bwa |75 |148 |192 |74 |145 |
|vitameeni | | | | | |
|rukora-shagama-| | | | | |
|mcg | | | | | |

Biihirwe: HarvestPlus-Uganda Food Composition Table

 Emigasho aha magara

Ebinyoobwa birimu ekiriisa enyombeka-mubiri hamwe n’ebishaju
ebirikwetetngwa omu mubiri. Hoona biine n’ekiriisa kya vitameeni rukora-
shagama ekirikuhwera kukyendeeza okwomankana okurikureetwaho obubura-
shagama hamwe n’okurinda emisi etambuza obutumwa. Ekiriisa ky’enkora-nkojo
nikihwera omu kukuja abaana, okukanika enyama eziine ebironda, hamwe
n’okuha abashaija entweki z’omutindo.

 Emitwarize mirungi/erikwetengwa

 ✓ Okusiiga omugaati gaamu y’ebinyoobwa nainga egyo ekozirwe omu
 kujwanzya ebinyoobwa na simusimu nikihita okugusiiga amajuta g’ente
 hamwe na jaamu ahakuba gaamu y’ebinyoobwa na simusimu eine ebiriisa
 hamwe n’ebishaju bingi kukira jaamu n’amajuta g’ente. Okusiiga aha
 mugaati gaamu y’ebinyoobwa nikiha omuntu amagara marungi kandi
 kikyendeeza aha kabi k’okukwatwa endwara z’omutima.

 Emitwarize mibi/etarikwetengwa

 N’obu biraabe birimu ebiriisa bingi kandi biine n’omugasho aha magara,
 ebinyoobwa tibishemeire kuriibwa ekirenga ahakuaba biine ebishaju bingi.
 Okubirya ekirenga nikibaasa kukureetera obuhango-bwa-busha, obugomokye
 burengire hamwe n’endwara ezitakira nk’ez’omutima hamwe na puresha.

4.6 Simusimu

Simusimu n’ekihingwa kikuru kandi ekirikukundwa omu Uganda. Ahabw’okugira
ebishaju bingi, nikimanywa nk’enjuma ya buto.

 Oku simusimu erikuriibwa

Simusimu neekira kuriibwa nk’akokurya obwo enjuma zirikukarangwa zikariibwa
omuntu yaaba aine ebindi ebi arikukora, nainga obumwe enjuma nizibumbwa omu
shusha nyingi obwo barikukoresa shukari kukwatanisa ezo njuma. Enshumi nkye
ehwaire, gaamu ya simusimu (erikumanywa nka odi) etandikire kuguguzibwa omu
maduuka amahango. Gaamu egi neetaburwa n’ey’ebinyoobwa reero esiigwa aha
mugaati, muhogo, n’ebitakuri. Gaamu egi neebaasa nakyongyerwa omu bushera
bw’obuhunga hamwe n’obw’oburo hamwe n’omu mboga nk’ez’ebihimba
n’ezirikwiragura ezi erikuha akahooho.

 Ebiriisa ebirimu

Simusimu erimu ebishaju hamwe n’ekiriisa enyombeka-mubiri. Simusimu
neebaasa kugira 50% bw’ebishaju ebirikuteekateekwa kuba biine ebirungo
ebirikwiha obutwa omu mubiri. Enjuma za simusimu ziine 25% bw’ekiriisa
ky’enyombeka-mubiri hamwe n’ekiriisa ky’empa-maani ekiringaniire. Hoona
nabwo, simusimu eine emyonyo nk’enkora-nkojo, endinda-shagama hamwe
n’entanga-rutetema.

Obwahati, buto ya simusimu niyo erikukirayo obukuru aha muti gwayo gwona.
Buto egi eine ebirungo ebiita-butwa; hoona nabwo eine ebishaju ebyetengwa
omubiri, vitameeni entangira obukooko-endwazi hamwe n’emyonyo nk’enkora-
nkoja hamwe n’endinda-shagama eby’omugasho mwingi aha magara. Simusimu
ebumbirwemu otupiira eine ekiriisa empa-maani ahakuba enjuma nizigaitwa
shukaari.

Ekipande14: Ebiriisa ebiri omu njuma za simusimu hamwe na gaamu yaayo

|  |Enjuma za |Enjuma za |Gaamu ya |Gaamu ya |Otupiira |
| |simusimuezoomir|simusimu |simusimu,|simusimu |twa |
| |e, embisi |ezoomire, |embisi |n’ebinyoobwa|simusimu,|
| | |ezikarangire | |, embisi |ekarangir|
| | | | | |e |
|Amaizi_g |4.7 |3.3 |1.6 |1.7 |2.2 |
|Ekyomire_g |95.3 |96.7 |98.4 |98.3 |97.8 |
|Amaani_kcal |573 |565 |586 |587 |516 |
|Ekiriisa |17.7 |17.0 |18.1 |21.6 |11.6 |
|enyombeka-mubiri| | | | | |
|_g | | | | | |
|Obwingi |49.7 |48.0 |50.9 |50.6 |33.3 |
|bw’ebishaju | | | | | |
|ebitarikwengwa_g| | | | | |
|Ekiriisa |23.5 |25.7 |24.1 |21.8 |50.3 |
|empa-maani_g | | | | | |
|Entacwanyagurwa_|12 |14 |6 |6 |8 |
|g | | | | | |
|Ekiriisa |975 |989 |960 |502 |639 |
|rugumya-magufa_m| | | | | |
|g | | | | | |
|Ekiriisa |14.6 |14.8 |19.2 |10.5 |4.3 |
|enkora-shagama_m| | | | | |
|g | | | | | |
|Ekiriisa |7.8 |7.2 |7.3 |5.1 |3.8 |
|enkora-nkojo_mg | | | | | |
|Vitameeni |0.0 |0.0 |0.0 |0.0 |0.0 |
|rugumya-magufa_m| | | | | |
|g | | | | | |
|Vitameeni |0.8 |0.8 |0.2 |0.2 |0.4 |
|endinda-bwongo | | | | | |
|_mg | | | | | |
|Vitameeni |0.3 |0.3 |0.2 |0.2 |0.2 |
|rukora-bwarutuku| | | | | |
|ra _mg | | | | | |
|Vitameeni |4.5 |4.6 |6.7 |10.1 |3.7 |
|empwera-ntwara-b| | | | | |
|utumwa _mg | | | | | |
|Vitameeni |0.8 |0.8 |0.8 |0.7 |0.5 |
|rucwanyagura-nyo| | | | | |
|mbeka-mubiri _mg| | | | | |
|Vitameeni |97 |98 |100 |87 |51 |
|rukora-shagama_t| | | | | |
|otal_mcg | | | | | |
|Vitameeni_b12_mc|0 |0 |0 |0 |0 |
|g | | | | | |
|Vitameeni |9 |9 |50 |25 |6 |
|endinda-maisho_i| | | | | |
|u | | | | | |
|Ekika kya |0 |0 |3 |2 |0 |
|vitameeni | | | | | |
|endinda-maisho | | | | | |
|eya raye | | | | | |
|(rae)_mcg | | | | | |
|Ekika kya |5 |0 |36 |18 |3 |
|vitameeni | | | | | |
|endinda-maisho | | | | | |
|(beta_carot)_mcg| | | | | |

Biihirwe: HarvestPlus-Uganda Food Composition Table

 Emigasho aha magara

Simusimu n’emwe aha njuma ezirugamu buto ez’omugasho ahamagara. Eine
ebishaju ebikwataine ebirikwetengwa omubiri hamwe n’ebirungo ebirikureeta
akahooho.

 Emitwarize mirungi/erikwetengwa

 i) Okusiiga simusimu nari gaamu yaayo aha migaati nikikira okusiigaho
 jaamu nari amajuta g’ente ahakuba simusimu erimu ebiriisa bingi. Eki
 ni kirungi aha magara kandi nikikyendeeza oburwaire namunonga
 obw’omutima.

 Emitwarize mibi/etarikwetengwa

 i) N’obu eraabe eri ey’omugasho ahamagara, simusimu teshemeire kuriibwa
 ekirenga ahakuba eine ebishaju bingi. Okurya simusimu ekirenga
 nikikuta omu kabi k’okugira oburemeezi/obuhango/ bwa busha hamwe
 n’endwara nk’ez’omutima.

4.7 Entetere

Entetere niziruga omubyozi ebikuzire. Ekyozi kyaba kikuzire nikikuha
entetere nungi. Entetere z’ebyozi ebikuru nazo ziri omu kibiina
ky’otunyoobwa hamwe n’enjuma ezirugamu buto ahakuba byombi nibinganisa
ebiriisa.

 Oku entetere zirikuriibwa

Kurugiirira aha buhangwa, ebyozi nibiteekwa n’entetere zaabyo, nainga
bazitaburamu ebihimba kukora akatogo – mpaho entetere ziriibirwa omu byozi.
Baitu omuringo gw’okuteeka ogu guriyo niguhwaho omu bicweka bingi
by’eihanga. Enshumi nkye ehwaire, entetere zitandikire kuba akokurya
akarikukundwa baingi. Nizaanikwa aha mushana, zisiikwa n’omwonyo omu
soforiya reero ziriibwa nk’akokurya. Entetere ezishushwirwe nooshanga
obumwe zitabwirwe omu byokurya ebirikuruga aheeru y’eihanga nk’enjuma
ezirikuruga omu mahanga agandi.

 Ebiriisa ebirimu

Entetere zirimu ebishaju hamwe n’ekiriisa enyombeka-mubiri; enkora-nkojo,
enkora-shagama, omwonyo rutereeza-nkuratima hamwe na vitameeni rukora-
shagama.

 Emigasho aha magara

Abantu baingi nibateeranisa okurya entetere n’okugira amaani
g’ekishaija/g’ekikazi, ahabw’okugira ngu ziine ekiriisa enkora-nkojo.
Ahabw’okugira omwonyo enkora-shagama hamwe na vitameeni rukora-shagama,
entetere n’ez’omugasho ahari abo abari omu kabi k’okwomankana okureetwaho
eibura ry’eshagama omu mubiri; abantu aba barium abakazi b’enda hamwe
n’abaana bato. Ebiriisa ebi ebirikukora eshagama nibihwera omwana ari omu
nda omu kukura. Vitameeni rukora-shagama neehwera omu kukinga omwanya oguri
ahagati y’omutwe gw’omwana (engoma) hamwe n’omwanya oguri omu rukizi.

 Emitwarize mirungi

 i) Okuteeka ebyozi n’entetere zaabyo ni kikuru ahakuba nikihwera omu
 kutambuza ebiriisa kuruga omu ntetere kuza omu bishate by’ekyozi kandi
 omu muringo ogu buri muntu omuka naabasa kurya aha ntetere.

 ii) Ekyozi n’ekyokurya kyorobi kandi ekirimu ekiriisa ekirikukira kuheebwa
 abaana nk’eby’okutandikiraho.

 Abamwe batandikire kukoresa esaano y’ekyozi baitu oshemeire
kwegyendesereza waaba oyanikire ebyozi kwetantara okukyendeeza ebiriisa
hamwe n’okubirofahaza.

 Emitwarize etarikwetengwa/emibi

i) Abantu abamwe nibaiha entetere omu byozi bazinaga. Kandi abandi kubari
 kukaranga entetere ziriibwa abantu abakuru bonka.

ii) Entetere nizinura waateekamu omwonyo mwingi. Omwonyo mwingi nigubaasa
 kukuta omu kabi k’okukwatwa puresha. Omuhango gw’okurya entetere ngu
 zoozye ensigo tigurikwetengwa ahakuba obumwe nizishohora ahabw’okugira
 ngu nooba waarya entacwanyagurwa nyingi. Oshemeire kurya entetere
 ziringaniire n’ebyokurya ebindi.

 EKICWEKA KYA KATAANO

 ENJUMA EZ’EMIRYO EMIKURU

Ezi n’enjuma ezirikuriibwa nk’emiryo mikuru, kandi ezitangira abantu enjara
omu Uganda. Zirimu ebicoori, oburo, omugusha, engano hamwe enjuma za doodo.
Baitu zimwe aha njuma ezi niziriibwa nk’otunyoobwa aha biihuro bya kyansya.

Okutwarira hamwe, enjuma z’emiryo emikuru nizikira kuaba nizimara abantu
baingi oihireho abo abarikurya ebitookye hamwe n’ebyokurya ebiriibwa emizi
nk’ebitakuri. Noohaburwa kurya enjuma ez’omuryo mukuru haakiri emirundi 6-
11 buriizooba kandi haakiri kimwe kya kabiri ky’enjuma ezaagaburwa
zishemeire kuba ziri ezo ezitaatsirwemu (embumburi). Embumburi nikimanyisa
enjuma eziine ekishushu, nari ekicweka ky’ekishushu kyazo. Egabo y’enjuma
ezi neetaana kurugiirira aha ku enjuma yaatebeekanisibwa. Ekyokureeberaho,
ekiihuro ky’enjuma z’ebicoori nikidaburamu obuhunga obugoyire omu buhango.
Omubiri tigureize kukoresa ebiriisa byona ebiraaruge omu njuma baitu
nigwija kurahuka kucwanyagura obuhunga ahakuba nibuba bwacwagwirwe omugoyi.
Enjuma eziri emiryo emikuru nizishoboororwa ahaifo.

5.1 Ebicoori

Ebicoori n’omuryo mukuru kandi ogurikwejunisibwa kutamba enjara omu Uganda.
Ebicoori biizire nibiba kimwe aha miryo mikuru erikukirayo kuriibwa. Ebika
bingi by’ebicoori nibihingwa omu Uganda kandi ebiriisa ebiri omu bicoori
nibirugiirira aha kika ky’ebicoori.

 Oku ebicoori birikuriibwa

Ebicoori biine emigasho mingi: nibibaasa kukorwamu obushera, oburo, hamwe
n’emigaati. Omu Uganda, ebicoori nibabisa kwihamu esaano reero biriibwa
nk’oburo kandi bikorwamu obushera obukwataine n’ebyokunywa ebicwekire.
Esaano y’ebicoori hoona nabwo neekorwamu keeki ekozirwe nk’ekikopo kandi
obumwe esaano neetaburwamu esaano y’ebika ebindi kukora obwokurya obundi
nka bagiya. Emberengye z’obucoori nizibaasa kuriibwa nk’embumburi kandi
obumwe nizitaburwa omu bihimba. Okwongyerera ahari ekyo, ebicoori ebikiri
bito nibiriibwa nke’emboga; ebikuzire nibiteekwa, babyosya kandi biriibwa
nk’akokurya.

 Ebiriisa ebirimu

Nk’enjuma ezindi, obucoori burimu ekiriisa enyombeka-mubiri.
Waagyeragyeranisa n’enjuma ezindi nk’oburo n’omugusha, obucoori bwine
ekiriisa kirungi eky’enyombeka-mubiri. Ebikukiraho ahabikwatiraine
n’ebiriisa ebishangwa omu bicoori, reeba ekipande 11.

 Emigasho aha magara

Obucoori bwine ekika ky’ekiriisa empa-maani enkomba kandi ekirikubaasa
kucwanyagurwa kandi egi niyo nshonga ahabw’enki obucoori burikukoresibwa
omu kucuusya abaana omu Uganda. Esaano esiirwe omu bicoori ebitashushwirwe
eine entacwanyagurwa erikurahusya okucwanyagura ebyokurya by’ebishaju.

 Emitwarize mirungi/erikwetengwa

 i) Ni kirungi kurya obucoori omu miringo yaabwo mingi. Obucoori
 obutoomire bwine ebiriisa bya vitameeni B kandi ebyomire biine
 ekiriisa empa-maani hamwe n’ekiriisa enyombeka-mubiri ekiringaniire.
 ii) Okuteeka emberengye/empengyere obwo orikutabura ebihimba byomire omu
 njuma z’ebicoori nari okuriisa akahunga ebihimba nari nari ogundi
 muringo gw’enshoga nk’enkoore n’obushaza nikyongyera aha bweingi
 bw’ekiriisa enyombeka-mubiri ekiwaiha omu bicoori. Enshoga nk’ebihimba
 ziineebirungo by’enyombeka-mubiri ebirikuba bitari omu bicoori baitu
 obucoori bwine ebirungo ebimwe ebirikuba bitari mu nshoga.
 N’ahabw’ekyo okurya ebicoori/obuhunga n’ebihimba n’omutwarize murungi
 ogurikukorwa omu myanya mingi namunonga omu mashomero.

 Emitwarize etarikwetengwa/emibi

 i) Okukoresa ebintu ebishemezeibwe kuruga omubicoori nikyongyera akabi
 k’okugira obuhango/obugomokye-bwa-busha hamwe n’endwara ezireetwa
 endya-mbi nka puresha, ekookoro hamwe na shukaari.
 ii) Okurya munonga ebicoori n’obuhunga nikikureetera obutahindura aha
 byokurya kandi obaasa kubura kutunga ebiriisa ebirikwetengwa omu bukye
 nk’emyonyo hamwe na zaavitameeni.
 iii) Abantu abarikugoya obuhunga omu saano ekyencwire munonga (namba emwe)
 nibakira kubura kurya emboga ezirikwiragura hamwe n’ebijuma. Eki ni
 kibi ahakuba nikikyendeeza obwingi bw’entacwanyagurwa.

5.2 Oburo

Hariho emiringo mingi y’oburo, baitu nitwija kugamba ahari obwo
oburikukirayo kuriibwa omu Uganda. Oburo bwine ekiriisa kingi kandi butwire
nibukoresibwa kukingira enja omu bicweka by’omumtemba g’eihanga hamwe na
burengyerwa-izooba kumara emyaka n’ebyanda. Oburo obugoyire n’ekyokurya
kikuru omu nganda z’oburengyerwa-izooba hamwe n’amatemba ga Uganda.

 Oku oburo burikuriibwa

Oburo nibubaasa kukora ebintu bingi nk’okukora obushera, oburo obuyire,
saradi hamwe n’akaboga. Kurugiirira ahandagiiriro y’okubutebeekanisa ei
waakoresa, oburo nibubaasa kukoresibwa omujuma, butasiirwemu saanonainga
okukorwamu amamya. Omu Uganda, oburo nibusiibwamu akasaano buriibwa
nk’akaro kagumire kandi n’obumwe nibukorwamu obushera bw’enkomba
n’obucwekire hamwe n’amaarwa. Keeki nazo nizikorwa omu buro baitu
abarikuzikora n’abarikuzirya ni bakye. Oburo nibabukaranga, babushuungura,
babwera kwihamu ebishushunga hamwe n’okubuha akahooho/omushongi. Obwayerwa
nibusiibwa, obumwe butaburwamu muhogo kwenda ngu bukatereramu kakye. Oburo
nibabugoya barikutabura esaano omu maize garikutabura reero mpaho bagoya
kwata entururwa mapaka oburo bunogire kandi bukatereramu kakye. Oburo
obugoyire nibaburiisa ebinyoobwa, obushaza, ebihimbam enyama hamwe n’emboga
z’ekivurugye.

Kutaana aha buro obugoyire, obushera bw’oburo nibukorwa kandi bunyuubwa omu
miringo mingi. Okutwarira hamwe, twine obushera obw’amamya n’obutari
bw’amamya; oburikukorwa omu buro obukarangire hamwe n’omu butakarangire.
Obushera obutari bwamamya nibukira kunyuubwa omu bicweka bya rwagati ya
Uganda kandi obw’amamaya nibukira kunyuubwa omub icweka bya burengyerwa-
izooba bwa Uganda.

 Ebiriisa ebirimu

Nk’emiryo mikuru endiijo yoona, oburo bwijwiremu ekiriisa ky’empa-maani.
Waagyeragyeranisa n’enjuma ezindi, oburo bwine n’ebiriisa ebindi nk’omwonyo
enkora-shagama hamwe n’omwonyo enkora-nkojo kandi ni burungi aha baana
abarikucuuka.Ebindi ebirikukwata ahabiriisa ebiri omu buro nibishoboororwa
ahaifo.

Ekipande 15: Ebiriisa ebiri omu guraamu 100 z’enjuma ezirikukira kuriibwa
omu Uganda.

| |Ebicoori/o|Oburoobw’ebi|Omugusha, |Engano, |Engano, |
| |buhunga, |hande (100 |ogurimu |ey’ebihande |esaano |
| |obw’ebihan|g) |ebihande |100g |ey’akanono |
| |de (100 g)| |(100 g) | | |
|Amaani (g) |331.0 kcal|330.8 kcal |329 |313.1 kcal |336.8 kcal |
|Amaizi (g) | 12.3 |7.5 |12 | 13.0 | 13.9 |
|Ekiriisa | 8.5 (10%)| 9.6 (12%) |10.9 (12%) |11.7 (15%) | 9.8 (12%) |
|enyombeka-mubir| | | | | |
|i (g) (% amaani| | | | | |
|g’ekiriisa eki)| | | | | |
|Ebishaju (g) (%| 3.8 | 3.6 (10%)|3.2 (8%) |2.0 (6%) |1.0 (3%) |
|amaani gaabyo) |(10%) | | | | |
|Ekiriisa |64.7 (79%)|64.0 (78%) |73 (80%) |61.0 (79%) |70.9 (86%) |
|empa-maani (g)| | | | | |
|(% amaani | | | | | |
|g’ekiriisa) | | | | | |
|Entacwanyagurwa| 9.2 |13.0 |2.3 |10.3 | 4.0 |
|(g) | | | | | |
|Ebishaju | 1.4 | 1.5 |- | 0.9 | 0.5 |
|ebyetengwa | | | | | |
|omubiri (g) | | | | | |
|Vitameeni |185.0 |0.0 |- |3.0 |0.0 |
|endinda-maisho | | | | | |
|(IU) | | | | | |
|Vitameeni |2.0 |0.2 |- |1.4 |0.3 |
|entangira | | | | | |
|obukooko-endwaz| | | | | |
|i (eq.) | | | | | |
|Vitameeni |0.4 |0.3 |0.3 |0.5 |0.1 |
|endinda-bwongo | | | | | |
|(mg) | | | | | |
|Vitameeni |0.2 |0.1 |- |0.1 |0.0 |
|rukora-bwarutuk| | | | | |
|ura (mg) | | | | | |
|Vitameeni |0.4 |0.8 |- |0.4 |0.2 |
|rucwanyagura-ny| | | | | |
|ombeka-mubiri | | | | | |
|(mg) | | | | | |
|Obwingi bwa |26.0 |30.0 |- |49.0 |10.0 |
|vitameeni | | | | | |
|enkora-shagama | | | | | |
|(µg) | | | | | |
|Vitameeni |0.0 |0.0 |- |0.0 |0.0 |
|rugumya-magufa | | | | | |
|(mg) | | | | | |
|Omwonyo |6.0 |3.0 |- |8.0 |2.0 |
|entambuza-butum| | | | | |
|wa (mg) | | | | | |
|Omwonyo |330.0 |430.0 |- |381.0 |108.0 |
|rutereeza-nkura| | | | | |
|tima (mg) | | | | | |
|Omwonyo |15.0 |20.0 |27 |38.0 |15.0 |
|rugumya-magufa | | | | | |
|(mg) | | | | | |
|Maganiiziyamu |120.0 |170.0 | |128.0 | 20.0 |
|(mg) | | | | | |
|Omwonyo | 256.0 | 310.0 | | 341.0 |74.0 |
|endinda-butafaa| | | | | |
|ri (mg) | | | | | |
|Omwonyo | 1.5 | 9.0 |4.3 | 3.3 | 1.5 |
|rukora-shagama(| | | | | |
|mg) | | | | | |
|Enkora-nkojo(mg| 2.5 | 3.4 | | 2.7 | 1.0 |
|) | | | | | |

Biihirwe: NutriSurvey 2007

 Emigasho aha magara

Oburo ni gumwe aha miryo emikuru ey’omugasho aha magara. Baingi nibabukunda
ahabw’enkora yaabwo:

 i) N’enjuma erikuriibwa yoona kandi eijwire entacwanyagurwa
 ey’omugasho aha magara. Ahabw’okugira ngu akajuma k’oburo ni kakye
 munonga, nikariibwa koona reero kareeta omu mubiri entacwanyagurwa
 nyingi kandi ey’omutindo gw’ahaiguru. Ebiihuro ebirimu
 entacwanyagurwa erikuruga omu njuma ezirikuriibwa zoona biine
 akakwate n’okukyendeeza obuhango n’oburemeezi jamwe n’obutarwara
 endwara ezireetwa endya-mbi nk’ez’omutima, ekookoro, hamwe na
 shukaari.

 ii) Oburo tiburimu kirungo kya rukanca ekirikureetwaho ebirungo bibiri
 by’ekiriisa ky’enyombeka-mubiri. Eki nikireetera bwaba burungi
 ahabw’abo abu rukanca erikukora kubi hamwe n’abo abu emibiri yaabo
 etarikubaasa kucwanyagura kurungi ebyokurya.

 iii) Oburo bwine omwonyo enkora-shagama okukiza ezindi njuma.
 Twagyendera aha buri guraamu, oburo nibukiza obucoori hamwe
 n’engano ekiriisa eki. Abantu baingi omu nsi ezikirikukjura
 abarwejunisa ebarikwiha ekiriisa eki omubihingwa, oburo ni kimwe
 ahaby’okurya ebiine ekiriisa ky’enkora shagama omu bwingi. Baitu ni
 kirungi kuguma noijuka ngu ekiriisa kyenyini eky’enkora-shagama
 ekirikuruga omuburo nikiba kirikikye ahakuba oburo bwine
 ebirwanisa-biriisa bingi eebirikutamba eikono okujwanga kw’ekiriisa
 eki omu mubiri. Oburu oburikwera bwine ekiriisa eki omubwingi
 okukiri oburikwiragura.

 iv) Oburo burimu ebirungo empa-rangi hamwe n’empa-migaju ebirikwiha
 obutwa omumubiri reero bukatangira omuntu endwaire nk’ez’omutima
 hamwe n’ekookoro. Okutwarira hamwe, ekika ky’oburo oburikwiragura
 bwine ebirungi bingi nk’ebi okukira oburikwera.

 v) Oburo bwine enkora-maani nkye ahabw’okugira omu bwingi
 entacwanyagurwa ezirikwenga n’ezitarikwenga. Eki nikikuru hari abo
 abarikwerarikiirira endengo za shukaari y’omu mubiri yaabo hamwe
 n’abo abatarikwenda bugomokye bwa-busha.

 Emitwarize mirungi/erikwetengwa

Ahabw’okuba omuryo mukuru ahabw’enganda nyingi, hariho emitwarize eine
akakwate n’oburo kandi mingi omuri egyo n’ey’omugasho aha magara.
Ekyokureeberaho:
 i) Obura nibubaasa kuriibwa butakarangire kwonka enganda nyingi omu
 Uganda nizibanza zaabukaranga butakasiirwe kwenda ngu bugire akahooho
 karungi. Eki nikikyendeeza ahakukwatana kw’oburo reero kireeta bwaha
 owaaburya amaani hamwe n’ebiriisa.

 ii) Omu nganda ezimwe, namunonga eza burengyerwa-izooba bwa Uganda,
 obushera bw’oburo obushera bw’oburo nibabukora omukyeri/obushera
 obuteire reero bunyuubwa abato n’abakuru nk’ekitiribiita. Okwinika
 oburo nikirungi hakuba nikihwera omukucwanyagura ebyokurya kandi
 n’omubiri nigwanguhirwa kwihamu ebiriisa namunonga emyonyo nk’ogwa
 rugumya-magufa, enkora-shagma hamwe n’endinda-shagama. Okwinika oburo
 bw’obushera hoona nikireeta bwaba obuyonjo kandi bwagira akahooho.

 iii) Omutwarize gw’okuriisa oburo enshoga nk’ebihimba, obushaza
 n’ebinyoobwa nimurungi ahakuba nikyongyera aha mutindo gw’ekiriisa
 ky’enyombeka-mubiri. Emboga ezibarikukira kuriisa oburo zirimu
 ebihimba bicucumire, obushaza, firinda (emboga z’ebihimba
 ebishushwirwe), emboga z’ebinyoobwa, eza simusimu hamwe n’ebihimba
 nainga obushaza ebijwangizemu gaamu y’ebinyoobwa nari eya simusimu.

 iv) Abantu abakuru nibakunda kuriisa oburo emboga zirikwiragura kwenda ngu
 zikaayorobya okumira hamwe n’okucwanyagura oburo. Emboga ezi hoona
 nizikyendeeza akabi k’ekiheero (okugumirwa), namunonga omu bantu
 abarikukunda oburo obugumire munonga.

Ahabw’okugira ngu oburo nibubaasa kuhingwa aha mataka makye kandi gataine
rwezo rwingi, hamwe n’okugira ngu oburo nibubaasa kubiikwa kumara emyaka
butataahiriirwe obukooko, ekyokurya eki ni kirungi ahabw’okweteguurira
eibura ry’ebyokurya.

 Emitwarize emibi/etarikwetengwa

Okutwarira hamwe, tihariho mitwarize mingi erikutamba eikono okutunga
ekiriisa ekiruga omu buro hamwe n’okubucwanyagura bwaheza kuriibwa.
i) Oburo bw’ebihande tiburikukora kihango aha bwingi bw’ekiriisa empa-maani
 hamwe n’ebiriisa ebyetengwa omu bukye nk’emyonyo hamwe na zaavitameeni.
 Ebihande n’omujuma nibikora nk’entacwanyagurwa reero bushohorera omububi.
 Oburi obubarikusa omubyoma nibubaburi akanono kandi ni burungo
 bwokusigiswamu obushera hamwe n’okugoyamu oburo.
ii) Okutabura muhogo omuburo nikira kukorwa abantu b’omuburengyerwa-izooba
 bwa Uganda. Eki nikireetera abantu baarya oburo bukye, reero mpaho
 batunga n’ebiriisa bikye. Ni kirungi ote muhogo nkye omu buro bwingi.

5.3 Omugusha

Omugusha n’ekyokurya kikuru omu Uganda ekirikuhingwa omu bicweka bya
rwagati hamwe na burengyerwa-izooba bwa Uganda. Obumwe, omugusha niguhingwa
omu musiri gumwe n’oburo kandi obumwe esaano yaago nabwo abamwe
nibagitabura omuy’oburo reero mpaho bagoya.

Oku omugusha gurikuriibwa

Omu Uganda, omugusha nigukira kwejunisibwa omukukora ebyokunywa
ebirikusinza n’ebitarikusinza kandi guriibwa nk’ekyokurya kikuru.

 i) Obushera bw’amamya g’omugusha hamwe n’obutari bw’amamya; oburikwosya
 n’oburikufuka/obuhozire. Obushera bw’omugusha obuteire obwahati
 nibuguzibwa omu katare omu bugirikani kandi obundi omumicepe.

 ii) Omugusha nigukorwamu enjuma z’okurya aha kyansya hamwe n’obwokurya.
 Ekyokureeberaho, omugusha nigubaasa kukorwamu amawuuwa.
 iii) Omugusha nibakira kugukoresa omukunyuuka tonto hamwe n’amaarwa
 agubarikunyuukisa ebigyere obwo barikugakamuura omubitookye
 by’embiire. Amaarwa g’omutindo gw’ahaiguru nka Chibuku hamwe na Eagle
 Lager oteireho n’ebyokunywa ebindi ebitarikusinza nibikorwa
 omumugusha.
 iv) Omubicweka bya burengyerwa-izooba ebimwe, abantu nibeeyongyera kugoya
 oburo n’okusigisa obushera omumugusha omumwanya gw’oburo. Omu nkora
 egi, esaano y’omugusha nibagitabura omuy’oburo ahakuba ei
 baayongyeramu neeyongyera(neetuubuura) ahaburo kukira ey’oburo
 yaakoresibwa yonka.

 Ebiriisa ebirimu

Ekiriisa ekiri omu mugusha n’eky’empa-maani baitu hoona gwinemu n’enyombeka-
mubiri, emyonyo hamwe na zaavitameeni. Ebiriisa nibirugiirira aha bika
by’omugusha n’okugutebeekanisiibwe. Okutwarira hamwe, ebirikukorwa omumamya
g’omugusha nibiba biine ekiriisa kingi kukira ogundi. Waagyeragyeranisa
n’obucoori hamwe n’oburo, omugusha gwine ebiriisa bingiho namunonga
enyombeka-mubiri hamwe na rugumya-magufa.

 Emigasho aha magara

Omugusha gwijwire entacwanyagurwa n’ahabw’ekyo ni murungi aha magara
g’orura; gwine enkora-maani nkye, ekirikureeta gwaba murungi aha magara
g’abantu abarwaire shukaari. Hoona nabwo, gwine ebirungo ebirikwita obutwa
ekirikurinda omubiri obutakwatwa ekookoro hamwe n’endwara ezitakira.

 Emitwarize emirungi/erikwetengwa

 i) Ni kirungi kunywa obushera obuteire kwongyera omu mugusha ekiriisa.

 ii) Okuhuura omugusha nikirungi ahakuba ekishushu nikigyenda n’ebirungo
 bimwe ebirikurwanisa ebiriisa.

 Emitwarize emibi

 i) Ebikanja by’omugusha gw’ebyokunywa ebirikusinza nibimwe aha bintu
 ei abakazi b’enda barikukira kwoya. Ni kibi abakazi b’enda kurya
 ebikanja ebi ahakuba nibamara banywereiremu amaarwa agarikubaasa
 kuremaza abaana abarikuba bari omunda zaabo.

 ii) Okuha abeereere amaarwa ngu noobatambira enjoka/omunda
 tikirikwetengwa ahakuba ebine n’ensigo zaabo nibiba bitakakuziregye
 kukora kurungi aha maarwa. Amaarwa nigabaasa kusiisa ebicweka ebi
 byangire kimwe kukora; hoona nabwo, amaarwa nigabaasa kutamba
 eikono enkura y’obwongo bw’omwana. Omubazi gw’abeereere omukuru
 n’okubagabuurira amashereka g’omuhondo.

 iii) Okuha abakazi abaamara kuzaara tonto ngu ebatambire akaruma ti
 kirungi. Owaamara kuzaara naabaasa kukira obusaasi obwo arikureka
 omwana kwonka.

 5.4 Omukyeri

Hariho emiringo y’omukyeri ogurikuriibwa omu nsi yoona (nk’ogurikutukura
n’ogurikwiragura) baitu ogwa mutare nigwo gurikukirayo kuhingwa n’okuriibwa
omu Uganda. Omukyeri ogwa mutare nagwo gwine ebika bingi kandi amagana
gaabyo nigahingwa omu Uganda.

Oku omukyeri gurikuriibwa

Omukyeri n’omuryo mukuru ogutarikuriibwa munonga nk’enjuma ezindi
ezitwagambaho aharuguru. Abantu baingi, namunonga abao abaizire nibakopa
emicwe y’abajungu nibakira kurya omukyeri ogucencwire kurungi munonga
(supa)nk’ogwerangi ya mutare. Baingi abarikutuura omundembo obwahati
nibarya omukyeri nk’egabo enkuru ahakuba nigugura esente nkye
waagyeragyeranisa n’emiryo eya butoosha nk’ebitookye. Omu bicweka bya
rwagati ya Uganda hamwe n’ebyaburengyerwa-izooba omukyeri nigubaguteeka,
bagukoomeera, nainga bagusiika kuhukoramu ekiihuro ekirikuriibwa n’emboga.
Omukyeri ogwa piraawo nigukira kukorwa kurabira omukugaita entongo z’enyama
omumukyeri ogusiikire.

 Ebiriisa ebirimu

Ebiriisa ebiri omumukyeri nibirugiirira aha kika ky’omukyeri hamwe
n’okugucencweirwe. Baitu ogutacencweire munonga nk’ogwoshaaruurwa omu
musiri n’ogwo ogw’omwishwa gwine ekiriisa kukira ogucencweire (ogwa supa).

 i) Omukyeri ogwa mutare ogushushwire munonga kandi ogucencweire tigwine
 biriisa bingi ahakuba obububi bwagwo bwona nibuba buharagatsirweho.
 Omukyeri ogushushwirwe ogurikwihwa aheeru y’eihanga niguba
 gwongyeirwemu ebiriisa..

 ii) Waagyeragyeranisa n’omukyeri ogushushwirwe munonga ogurikuruga aheeru
 y’eihanga, omukyeri ogubaseereire omu Uganda ogwa supa nigubaasa kuba
 gwine ebiriisa bya vitameeni kukiri ogw’aheeru ahakuba ebika
 by’omukyeri ebimwe nibiija bigarukana/biguma n’otushushu/otububi
 otw’omunda y’enjuma y’omukyeri.

 iii) Omukyeri ogutahiire munonga nigusigaza bingi aha biriisa byagwo
 ahakuba ebiriisa nibiruga omukishushu bija omunda y’enjuma waaba
 nootguteeka.

Ahaifo nitukworeka ebiriisa ebiri omumuckyeri ogusiirwe omu miring
etarikushushana. Ahabw’obutagira biriisa bingi, nikikuru kusherura omukyeri
ogwongyeirwemu ebiriisa.

 Emigasho aha magara

Omukeri ogwa mutare tigwine migasho y’amaani aha magara okwihaho
okumwongyera aha maani. Omukyeri ogw’erangi ezindi nigwo gwine ebirungo
ebirikwita obutwa hamwe n’okurinda omubiri. Omu byanga ebikyene ebi abantu
bariwiha ebyokurya byabo omubihingwa, omukyeri hoona gwinemu ebika
by’ekiriisa kya vitameeni B hamwe n’ekiriisa enyombeka-mubiri – kwonka
omubipimo bikye. Okurya omukyeri ogusiire munonga nikigambwa ngu kiine
akakwate n’endwara ya beri-beri White rice does not have significant health
benefits beyond contributing to an individual’s energy needs. It is the
coloured rice types that are high in antioxidants and other functional
components. For poor populations that mostly depend on plant-source foods,
rice contributes some B-vitamins and some protein. The use of highly
polished rice has been linked to Beriberi, erikureetwa eibura ry’ebiriisa
entabiikwa-mubiri.

 Emitwarize mirungi/erikwetengwa

Ahabw’okugira ngu omukyeri nigunaga ebiriisa bingi gwaba
nigutebeekanisibwa, nitubaasa kurinda ebiriisa byagwo turikukora ebi:

 i) Toorana kurungi omukyeri kwenda ngu otakaagwozya obwo ogyendereire
 kugwihamu orushenyi.

 ii) Omukyeri kushemeire kuteekwa omu maize agarikumara kwetantara
 okugyegyenamu amaizi. Ku waakugyegyena amaizi omu mukyeri ogu waaheza
 kuguteeka, noohaburwa kugata omumboga hamwe n’omucuuzi gwazo kwenda
 ngu otakaafeerwa ekiriisa ky’omukyeri. Amaizi agu waagyegyena omu
 mukyeri hoona nabwo noobaasa kugongyera omu bushera.

 iii) Waaba noogura omukyeri, guma oronde ogwo ogwongyeirwemu ebiriisa nari
 ogwo ogubapakiire baamara kuguteekaho kakye nk’omuringo
 gw’okubutamaramu ekiriisa.

 Emitwarize mibi/etarikwetengwa

 i) Abantu baingi niboozya omukyeri mpaka amaizi agagurugamu
 gabuzirwemu erangi yaagwo. Eki nikikira kukorwa abantu abarikurya
 omukyeri oguhingirwe omu Uganda ogurikuba gwine orusheenyi rwingi.
 Omukugwozya, ebiriisa nabyo nibigyenderamu. Omukyeri tigurikwetenga
 kwogibwa otakaguteekire.

 ii) Okugyegyena amaizi omu mukyeri ogwahiire nainga okugakamuuramu ni
 kibi ahakuba nikikyendeeza ebiriisa. Gushemeire kuteekwa n’amaizi
 garikumara, agashemeire kuhwera omunjuma z’omukyeri.

 iii) Okurya omukyeri gwa mutare ogusiire munonga nikikuta omu kabi
 g’obugomokye hamwe n’obuhango bwa-busha hamwe n’endwara ezindi nka
 shukaari hamwe n’endwara z’omutima. Omukyeri gw’ekika eki niguba
 gusiire munonga kandi nigurahuka kujwanga omushagama.

 iv) Abantu baingi nibakunda omukyeri ogusiire munonga kandi ogurikukira
 kwihwa omu mahanga ag’aheeru ahakuba niguba nighwera tititi kandi
 gworobi kukira ebika by’omukyeri ebirikuhingwa omu Uganda.
 Toshemeire kurya munonga omukyeri ogusiirwe munonga gwaba
 gutongyeirwemu ebiriisa.

Ekipande16: Ebiriisa ebiri omu guraamu 100 z’enjuma z’emiryo mikuru

|Ekyokurya |Esaano |Esaano |Omukyeri |Omukyeri |Esaano |
| |y’obuhung|y’obuhunga, |ogusiirwe |ogutateek|y’engano, |
| |a, |bw’ebicoori |munonga |irwe |etashushwi|
| |bw’ebicoo|ebishushwire | |munonga |re |
| |ru | | | | |
| |ebitashus| | | | |
| |hwire | | | | |
|Ekyomire_(g) |67.3 |61.8 |60.3 |74.9 |70.9 |
|Amaani |32.7 |38.2 |39.7 |25.1 |29.1 |
|(ekipimo | | | | | |
|[kcal]) | | | | | |
|Ekiriisa |116 |134 |139 |89 |103 |
|enyombeka-mub| | | | | |
|iri_g | | | | | |
|Ebishaju |0.8 |1.4 |1.5 |1.1 |1.3 |
|ebitengwa –g | | | | | |
|Ekiriisa |0.2 |0.4 |0.5 |0.3 |0.3 |
|empa-maani_g | | | | | |
|Entacwanyagur|31.2 |35.1 |36.5 |22.8 |26.4 |
|wa_g | | | | | |
|Ekiriisa |2 |2 |2 |3 |3 |
|rugumya-maguf| | | | | |
|a_mg | | | | | |
|Ekiriisa |2 |3 |3 |5 |6 |
|enkora-shagam| | | | | |
|a_mg | | | | | |
|Ekiriisa |0.6 |0.7 |0.5 |0.3 |0.3 |
|enkora-nkojo_| | | | | |
|mg | | | | | |
|Vitameeni |0.1 |0.1 |0.1 |0.2 |0.2 |
|rugumya-maguf| | | | | |
|a_mg | | | | | |
|Vitameeni |10.9 |16.2 |12.6 |8.7 |8.1 |
|endinda-bwong| | | | | |
|o_mg | | | | | |
|Vitameeni |0.0 |0.0 |0.0 |0.0 |0.0 |
|rukora-bwarut| | | | | |
|ukura _mg | | | | | |
|Vitameeni |0.1 |0.1 |0.0 |0.1 |0.1 |
|empwera-ntwar| | | | | |
|a-butumwa _mg| | | | | |
|Vitameeni |0.8 |0.6 |0.4 |0.7 |0.7 |
|rucwanyagura-| | | | | |
|nyombeka-mubi| | | | | |
|ri _mg | | | | | |
|Ekiriisa |0.2 |0.2 |0.2 |0.4 |0.4 |
|rukora-shagam| | | | | |
|a _ _mcg | | | | | |
|vitameeni_B12|26 |21 |6 |20 |16 |
|_mcg | | | | | |
|Ekika kya |909 |930 |1031 |64 |67 |
|vitameeni | | | | | |
|endinda-maish| | | | | |
|o | | | | | |
|(ekya_rae)_mc| | | | | |
|g | | | | | |
|Ekika kya |353 |361 |401 |25 |26 |
|vitameeni | | | | | |
|endinda-maish| | | | | |
|o (ekya | | | | | |
|beta-karoti)_| | | | | |
|mcg | | | | | |
|Enkora |369 |377 |418 |26 |27 |
|endinda-maish| | | | | |
|o _mcg | | | | | |

Biihirwe omu: HarvestPlus-Uganda Food Composition Table

 Omugasho aha magara

Ebitookye biijwiremu ekiriisa ky’omwonyo gwa rutereeza-nkuratima
ekirikuhwera omu ntambura y’eshagama (puresha). Eki nikireeta ebitookye
byaba ekyokurya kirungi ahari abo abaine puresha ey’ahaiguru. Biine amaizi
hamwe n’entacwanyagurwa omu bwingi ekirikureeta byakyendeeza aha kabi
k’ekiheero (okugumirwa). Hoona nabwo, okugira amaizi maingi nikireetera
ebitookye byagira ekiriisa empa-maani omu bukye ekiri kukyendeeza akabi
k’okugira obugomokye hamwe n’obuhango-bwa-busha.

 Emitwarize mirungi

 i) Okurya ebitookye obwire bwona n’eky’omugasho ahakuba nikyongyera aha
 bwingi bw’ebiri kushohora kuruga omu mubiri, ekirikureetera ebyenda
 byaguma nibikora kandi birikutambura.

 ii) Ni kirungi kuteeka ebitookye akatogo, okubitogosa, okubifundikisa
 endeere, okubinyiga nari kubyosya kwenda ngu otakaafeera ebiriisa.

 iii) Okufundikisa ebitookye endeere, okubinyiga, okutogosa nainga okwosya
 ebitookye otabihatsire nikuhwera obutafeerwa ebiriisa kandi kireetera
 ebiriisa ebimwe kuruga omu bishushu kuza omu bitookye.

 a) Okurya ebitookye n’ebyokurya kuruga omu bibiina by’ebyokurya ebindi
 nk’ebitakuri n’omukyeri nikyongyera aha bwingi bw’ebyokurya ebiriibwa
 aha muryo gumwe kandi kireetera omuntu yaatunga ebiriisa bingi kuruga
 omu miringo mingi ei omuntu akuba yaarya.

 b) Emitwarize mibi/etarikwetengwa

 i) Okutogosa ebitookye, reero okagyegyenamu amaizi nikyongyera obwingi
 bw’ekiriisa eky’amaizi reero kikyendeeza obwingi bw’ebindi biriisa.

ii) Okurya ekyokurya kimwe bwasya-bwira obwo otarikurya endiijo miryo
 emikuru nikikyendeeza omubaro/obwingi bw’emiringo y’ebyokurya ei omuntu
 yaarya kandi kita abato n’abakuru omu kabi k’endya-mbi.

iii) Ebitookye ni kimwe aha byokurya ebishemeire kuriibwa omu bwingi aha
 kiihuro kimwe. N’ahabw’ekyo, abaana baingi nibakira kuremwa kurya
 obwingi bw’ebitookye ebiri kumara kubaasa kubaha amaani hamwe n’ebiriisa
 ebiri kwetengwa emibiri yaabo.

 6.2 Endiijo miringo y’ebitookye ebirikuteekwa

Gonza hamwe na Kisaamunyu n’endiijo miringo y’ebitookye ebirikuteekwa omu
Uganda. N’obu biraabe nibikira kuriibwa nk’obwokurya, abantu abamwe
batandikire kubihinga, namunonga omu myanya ei batakihinga ebya buriijo.
Ebitookye ebi nibikura aha mataka gataine rwejo rwingi hamwe n’ago agataine
maizi maingi. Ahabw’enshonga egi, baingi batandikire kubikunda. Baitu
gonza na Kisaamunyu nibiriibwa bakye ahabw’okugira ngu nibabiguza sente
nyingi.

 Okubirikuriibwa

Abantu baingi nibakunda gonza eyokize. Omu Uganda, gonza eyokize
n’ekyokurya kikuru ekiri kuguzibwa aha mbaju z’emihanda n’enguuto
nyigyendwa – ei bookize ehiire munonga n’etahiire munonga. Gonza embisi
hamwe n’egyo etahiire munonga neeyejunisibwa omu kukora akatogo nainga
obumwe etogosibwa nainga eteekwa omu ndeere etahaasirwe (etashushwire)
reero eriibwa nk’akokurya aha kiihuro kihango.

Okutaana na gonza, Kisaamunyu terikukira kwokibwa ahakuba eine eminwa
mihango etari kurahuka kusya. Neekira kutogosibwa nari eteekwa omu ndeere,
reero eriibwa nk’akokurya nainga nka kimwe aha byokurya ebikora ekiihuro.

Gonza na Kisaamunyu nibibaasa kurugamu eshande byaba bihiire nainga
bikoresibwe omu kukora obubanda.

Ebiriisa ebirimu

Okutaana aha bitookye ebya buriijo, gonza na Kisaamunyu biine amaizi makye;
n’ahabw’ekyo waagyeragyeranisa aha bwingi bwa guraamu aha ndiijo, gonza na
Kisaamunyu biine ebiriisa bingi kukira ebitookye ebya butoosha.

Ekipande 18: Ebiriisa ebiri omu Kisaamunyu na gonza (100 g)

| |Kisaamun|Kisaamunyu |Gonza |Gonza |
| |yu, |eteekirwe |etahiire |eteekirwe |
| |etogosii|omu ndeere |munonga |omu ndeere |
| |bwe |ehiire | |ehiire |
| |ehiire | | | |
|Amaizi_g |76.4 |70.9 |74.9 |70.9 |
|Ekyomire_g |23.6 |29.1 |25.1 |29.1 |
|Amaani_kcal |84 |103 |89 |103 |
|Ekiriisa |1.0 |1.3 |1.1 |1.3 |
|enyombeka-mubiri_g | | | | |
|Ebishaju ebitengwa |0.3 |0.4 |0.3 |0.3 |
|_g | | | | |
|Ekiriisa |21.5 |26.4 |22.8 |26.4 |
|empa-maani_g | | | | |
|Entacwanyagurwa_g |3 |3 |3 |3 |
|Ekiriisa |4 |6 |5 |6 |
|rugumya-magufa_mg | | | | |
|Ekiriisa |0.3 |0.3 |0.3 |0.3 |
|enkora-shagama _mg | | | | |
|Ekiriisa |0.2 |0.2 |0.2 |0.2 |
|enkora-nkojo_mg | | | | |
|Vitameeni |6.5 |8.6 |8.7 |8.1 |
|rugumya-magufa_mg | | | | |
|Vitameeni |0.013 |0.030 |0.031 |0.029 |
|endinda-bwongo_mg | | | | |
|Vitameeni |0.055 |0.080 |0.073 |0.076 |
|rukora-bwarutukura | | | | |
|riboflavin_mg | | | | |
|Vitameeni |0.407 |0.740 |0.665 |0.693 |
|empwera-ntwara-butum| | | | |
|wa _mg | | | | |
|Vitameeni |0.173 |0.390 |0.367 |0.383 |
|rucwanyagura-nyombek| | | | |
|a _mg | | | | |
|Ekiriisarukora-shaga|11 |20 |20 |16 |
|ma _(obwingi) _mcg | | | | |
|Ebyokurya ebirugamu |11 |20 |20 |16 |
|ekiriisa | | | | |
|rukora-shagama_mcg | | | | |
|Ekika ky’ekiriisa |11 |20 |20 |16 |
|rukora-shagama | | | | |
|ekya_dfe_mcg | | | | |
|Vitameeni B12_mcg |0.00 |0.00 |0.00 |0.00 |
|Ekika kya vitameeni |45 |70 |64 |67 |
|endinda-maisho_iu | | | | |
|Ekika kya vitameeni |2 |3 |3 |3 |
|endinda-maisho | | | | |
|ekya_rae_mcg | | | | |
|Ekika kya vitameeni |0 |0 |0 |0 |
|endinda-maisho ekya | | | | |
|retino_mcg | | | | |
|Ekiriisa |18 |28 |25 |26 |
|Empwera-butafaari | | | | |
|Ekika kya vitameeni |18 |29 |26 |27 |
|endinda-maisho ekya | | | | |
|beta-karotiini _mcg | | | | |
|Ekiriisa |0 |0 |0 |0 |
|Enkoraendinda-maisho| | | | |
|_mcg | | | | |

Biihirwe: HarvestPlus-Uganda Food Composition Table

 Emigaho aha magara

Kugira ngu byomiremu, gonza na Kisaamunyu biine ekiriisa empa-maani omu
bwingi ekiri kureetera byaba birungi ahari abo abarikwenda kwongyera aha
maani omu mibiri yaabo.

 Emitwarize mirungi/erikwetengwa

 i) Okuteeka gonza nari Kisaamunyu omu ndeere nainga okugitogosa
 n’ebishushu byayo nikireetera otaafeerwa ebiriisa kandi kireetera
 n’ebiriisa byaruga omu bishushu byaza omu kicweka ekirikuriibwa. Eki
 nikireeta waiha ebiriisa bingi omu gonza na Kisaamunyu.

 ii) Gonza na Kisaamunyu nibikira kugaburwa omu bukye reero biriibwa
 n’endiijo miryo emikuru. Eki nikyongyera aha bwingi bw’ebiriisa
 ebiruga omu kiihuro kimwe.

 iii) Gonza na Kisaamunyu eteekirwe omu ndeere nari etogosiibwe nibirahuka
 kwigusa, kwigutwa n’okuhagwa, ekiri kureetera abantu baingi baarya
 omunwa gumwe nainga ebiri aha sihaani y’ebyokurya yoona. Eki nikireeta
 omuntu ataarya byokurya bingi ekiri kukyendeeza akabi k’obuhango-bwa-
 busha n’obugomokye-bwa-busha.

 Emitwarize mibi/etarikwetengwa

 i) Gonza eyokize nibakira kugiguriza aha mihanda ahu motoka zirikwemerera
 hamwe n’emyanya eine abantu n’ebiiruka bingi. Akahooho (omushongi) gwa
 gonza nigukira kushenda-shenda abantu okugigura batafiire aha mwanya
 ogu eriyo neeyokibwamu – yaaba n’omuyonjo nari n’omurofa. Eki nikita
 baingi omu kabi k’okukwata endwara ezireetwa okurya ebyokurya ebiine
 oburofa.

 ii) Gonza na Kisaamunyu biine akakwate n’akabi k’okukwatwa
 ekiheero/okugumirwa ahakuba biine amaizi makye waagyeragyeranisa
 n’ebitookye. Okugumirwa/ekiheero ekitari kukira nikubaasa kureeta
 endwara z’eby’enda ezindi nka rushaho. Ni kikuru orye gonza na
 Kisaamunyu n’emboga, ebijuma n’ebyokunywa bingi.

6.3 Ebitakuri

Ebitakuri n’omuryo mukuru omu bicweka bingi bya Uganda. Omu bicweka bimwe
n’ekyokurya ekihwera omu kweteguurira enjara, ekirikureetera baingi
baabirya munonga haaba hariho eibura nari okukyendeera kw’emiryo mikuru
endiijo. Hariho emiringo mingi y’ebitakuri; baitu nibiteebwa omu bika
bibiri kurugiirira aha rangi y’omunda y’ekitakuri: eya kicungwa/kinekye
hamwe n’eya mutare ahakuba ebitakuri ni kimwe aha bihingwa ebikizire
kwongyerwamu ebiriisa omu Uganda.

Okubiri kuriibwa
Ebitakuri nibibaasa kukoresibwa bibisi nari byaba byomire kukoramu za
chipusi nainga esaano. Omu bicweka bya burengyerwa-izooba n’ebya rwagati ya
Uganda, ebitakuri nibakira kubitogosa, okubiteekamu akatogo n’ebihimba
n’ezindi njuma; abandi nibabyosya; abandi nibabikoramu akagati; abandi
nibabisiika kukoramu ekiihuro nari akokurya. Ebicweka by’ebitakuri ebyomire
ebicwanyagwirwe nibabiteeka omu miringo mingi. Obumwe nibabitumbika reero
babikoramu akatogo, nainga babitogosa/babiteeka bitarimu bihimba n’ezindi
njuma nk’ebihimba n’obushaza. Ebitakuri ebijwangiibwemu ebihimba n’obushaza
obumwe nibabinyiga kukora omugoyo. Ebishate by’ebitakuri ebyomire hoona
nabwo nibabisamu esaano ei barikubaasa kugoya, kugaita omu migati nari
kukora amandaazi.

 Ebiriisa ebirimu

Ebitakuri n’oburugo bukuru bw’ekiriisa empa-maani hamwe n’omwonyo rukora-
magufa hamwe na vitameeni rugumya-magufa omu bipimo bikye. Ebitakuri
by’erangi ya kicungwa hamwe n’eya kinekye biine ekiriisa endinda-maisho
hamwe n’ekirungo entangira endwara z’amagufa, eshagama n’omutima. Ekipande
ekiri kukurataho nikyoreka ebiriisa ebiri omu bitakuri.

Ekipande 19: Ebiriisa ebiri omu bitakuri bya mutare, kinekye na kicungwa
(100g buri kimwe)

| |Ekya |Ekya |Ekya mutare,|Ekya |Ekya |Ekya |
| |mutare, |mutare, |Ekiteekirwe |kinekye, |kinekye, |kicungw|
| |Ekisiikirw|ekitogosiib|omu ndeere |ekitogosiibw|ekiteekirw|a, |
| |e kibisi |we kibisi |kibisi |e kibisi |e omu |ekitogo|
| | | | | |ndeere |siibwe |
| | | | | |kibisi |kibisi |
|Amaizi_g |59.7 |71.8 |71.8 |58.5 |35.6 | |
|Ekyomire_g |40.3 |28.2 |28.2 |41.5 |64.4 | |
|Amaani_(ekipimo [kcal]) |160 |112 |112 |165 |377 |314 |
|Ekiriisa |1.4 |1.0 |1.0 |1.4 |1.4 |2.6 |
|enyombeka-mubiri_g | | | | | | |
|Ebishaju ebitengwa _g |0.3 |0.2 |0.2 |0.3 |25.3 |0.7 |
|Ekiriisa empa-maani_g |38.1 |26.7 |26.7 |39.2 |37.3 |76.6 |
|Entacwanyagurwa_g |2 |1 |1 |2 |2 |4 |
|Ekiriisa |16 |10 |10 |16 |16 |31 |
|rugumya-magufa_mg | | | | | | |
|Ekiriisa |0.3 |0.2 |0.2 |0.3 |0.3 |1.9 |
|enkora-shagama_mg | | | | | | |
|Ekiriisa enkora-nkojo_mg |0.3 |0.2 |0.2 |0.3 |0.3 |0.7 |
|Vitameeni |20.6 |9.4 |9.4 |18.0 |16.1 |72.0 |
|rugumya-magufa_mg | | | | | | |
|Vitameeni endinda-bwongo |0.087 |0.040 |0.040 |0.040 |0.068 |0.310 |
|_mg | | | | | | |
|Vitameeni |0.048 |0.025 |0.025 |0.042 |0.045 |0.050 |
|rukora-bwarutukura _mg | | | | | | |
|Vitameeni |0.854 |0.418 |0.418 |0.836 |0.793 |1.400 |
|empwera-ntwara-butumwa | | | | | | |
|_mg | | | | | | |
|Vitameeni |0.088 |0.043 |0.043 |0.063 |0.082 |0.700 |
|rucwanyagura-nyombeka-mub| | | | | | |
|iri _mg | | | | | | |
|Ekiriisa |27 |11 |11 |18 |20 |36 |
|rukora-shagama_total_mcg | | | | | | |
|Ekika kya vitameeni |13 |8 |8 |11 |13 |140 |
|endinda-maisho_iu | | | | | | |
|Ekika kya vitameeni |8 |5 |5 |7 |8 |84 |
|endinda-maisho ekya | | | | | | |
|beta-karotiini _mcg | | | | | | |

Biihirwe: HarvestPlus-Uganda Food Composition Table

 Emigasho aha magara

Muhogo eine ekiriisa empa-maani omu bwingi kandi n’oburugo bukuru
bw’amaani. Hoona nabwo teine kirungo kya rufootooka ekirikureetera yaaba
nungi ahari abo abarwaire endwara y’okuremwa kucwagura ebyokurya
ahabw’ekirungo kya rufootooka ekishangwa omubyokurya nk’engano.

 Emitwarize mirungi

 i) Muhogo eijwiremu ekiriisa empa-maani kandi eine ekiriisa enyombeka-
 mibiri omu bukye. Okurya muhogo munonga, obwo otarikugirya n’ebindi
 byokurya ebirimu ekiriisa enyombeka-mubiri nikireetera omubiri gwabura
 ekiriisa enyombeka-mubiri – na munonga omu baana.

 ii) Obushera bwa muhogo nibumanywa nka bimwe aha byokunywa ebiri kuheereza
 abaana abashinyire amaani. Ni kirungi okuguma noogabuurira abaana
 obushera obu; baitu hoona ni kikuru kubwongyeramu ebyokurya ebiine
 ekiriisa enyombeka-mubiri omu bwingi, nka mukene, gaamu y’ebinyoobwa
 hamwe n’eya simusimu

 iii) Omu buhangwa byayo, muhogo eine obutwa omu bipimo bikye. Baitu obwingi
 bw’obutwa obu nibutaana kurugiirira aha kika kya muhogo hamwe n’oku
 waagitebeekanisa. Okutwarira hamwe, muhogo yoona erikushaariira
 eshemeire kwetantarwa ahakuba muhogo yoona yaaba eine obutwa bwingi
 bwa rutuga, neeba neeshaariira munonga kukira egyo eine bukye.
 Emitwarize mirungi erimu okukora ebi:

 • Waaba nooyenda kurya emizi ya muhogo mibisi, toorana ebika bya
 muhogo erikunuriira.

 • Tumbika muhogo yoona otakagiteekire kwenda kwihamu obutwa oburi
 kubaasa kuba bukirimu ahakuba nibureetera muhogo yaashaariira.
 Togosa muhogo, omu mwanya gw’okugiteeka omu ndeere nari
 okugyosya.

 • Sha kandi oyanike muhogo eyomire kwihamu ebirungo ebitari
 kwetengwa.

 • Banza oinike muhogo otakagyanikire kwenda ngu omare ebirungo bya
 rutuga amaani.

 Emitwarize mibi/etarikwetengwa

 i) Yetantare okurya muhogo mbisi kwenda kwehara okurya obutwa bwa rutuga.
 Obutwa obu nibureetera omuntu yaatanaka, ariibwa omunda, ateerwa
 omutwe, azengyerera kandi bubaasa kureetera n’omuntu yaafa. Omu baana
 bato, obutwa bwa rutuga nibureetera abaana baazingama/baashinya kandi
 butamba eikono okuteekateeka. Omu bantu abakuru, obutwa bwa rutuga
 niburwaza omwigo.

 ii) Okurya muhogo eine oruhumbwe ti kirungi ahakuba oruhumbwe orumwe rwine
 obutwa oburikuta amagara omu kabi k’okukwatwa ekookoro.

6.4 Ebitekyere

Hariho emiringo mingi y’ebitekyere n’ebiyooni. Ebiyooni ebirikuriibwa omu
Uganda birimu Bucupa, Bwaise na Ndaggu. Enyimaho, baingi batwire nibareeba
ebiyooni nk’ekyokurya ky’abooro. Baitu ahabw’okweyongyera kw’obuhango
n’obugomokye bwa busha, abantu baingi batandikire kukunda ebiyooni;
obwahati nibabigabura n’omuri za hoteeri.

 Oku birikuriibwa

Ebiyooni n’ebitekyere nibakira kubitogosa, kubitungika aha byokurya ebindi
(kubiteeka omu ndeere), kubiteeka akatogo, nari okubyosya, reero mpaho
babirya nk’ekiihuro. Hoona nabwo nibabicwagura, babyanika kukoramu esaano
erikukorwamu oburo hamwe n’okuteeka emigaati. Okutwarira hamwe, Bwaise na
Ndaggu nibakira kubitungika aha byokurya ebindi nari okubiteekyera omu
ndeere; ebiyooni ebya Bukupa nibikira kukoresibwa kukora akatogo kandi
obumwe nibitogosibwa.

 Ebiriisa ebirimu

Ebitekyere n’ebiyooni n’oburugo bukuru bw’ekiriisa empa-maani hamwe
n’entacwanyagurwa. Eby’erangi ya buruuru-erikutukura biine ebirungo engira-
mugaju ebirikutangira endwara bikarinda amagara.
Ekipande 20: Ebiriisa ebiri omu biyooni hamwe n’ebitekyere (100 g buri
kimwe)

|  |Ekiyooni (Bukupa),|Ekiyooni|Ekiyoon|Ekitekyere (Ndaggu,|Ekitekyere (Ndaggu, |
| |ekiwaatogosa/ekiwaa|(Bukupa)|i |Baluggu), |Baluggu), |
| |teeka |, |(Bwaise|ekiwaatogosa/ekiwaa|Ekiwaateeka omu |
| | |ekiwatee|), |teeka |ndeere |
| | |ka omu |boiled | | |
| | |ndeere | | | |
|Amaizi_g |63.8 |63.8 |63.8 |70.1 |63.8 |
|Ekyomire_g |36.2 |36.2 |36.2 |29.9 |36.2 |
|Amaani_kcal |142 |142 |142 |116 |142 |
|Ekiriisa |0.5 |0.5 |0.5 |1.5 |0.5 |
|enyombeka-mubiri_g| | | | | |
|Ebishaju ebitengwa|0.1 |0.1 |0.1 |0.1 |0.1 |
|_g | | | | | |
|Ekiriisa |34.6 |34.6 |34.6 |27.5 |34.6 |
|empa-maani_g | | | | | |
|Entacwanyagurwa_g |5 |5 |5 |4 |5 |
|Ekiriisa |18 |18 |18 |14 |18 |
|rugumya-magufa_mg | | | | | |
|Ekiriisa |0.7 |0.7 |0.7 |0.5 |0.7 |
|enkora-shagama_mg | | | | | |
|Ekiriisa |0.3 |0.3 |0.3 |0.2 |0.3 |
|enkora-nkojo_mg | | | | | |
|Vitameeni |5.0 |5.0 |5.0 |12.1 |5.0 |
|rugumya-magufa_mg | | | | | |
|Vitameeni |0.1 |0.1 |0.1 |0.1 |0.1 |
|endinda-bwongo_mg | | | | | |
|Vitameeni |0.5 |0.5 |0.5 |0.6 |0.5 |
|Empwera-ntwara-but| | | | | |
|umwa _mg | | | | | |
|Vitameeni |0.3 |0.3 |0.3 |0.2 |0.3 |
|Rucwanyagura-nyomb| | | | | |
|eka-mubiri _mg | | | | | |
|Vitameeni |19 |19 |19 |16 |19 |
|rukora-shagama_tot| | | | | |
|al_mcg | | | | | |
|Vitameeni |84 |84 |84 |122 |84 |
|endinda-maisho_iu | | | | | |
|Ekirungo entangira|39 |39 |39 |73 |39 |
|endwara z’amagufa,| | | | | |
|eshagama n’omutima| | | | | |
|_mcg | | | | | |
|Enkoraendinda-mais|22 |22 |22 |0 |22 |
|ho _mcg | | | | | |

Biihirwe: HarvestPlus-Uganda Food Composition Table

 Emitwarize emirungi

 i) Okwanika ebitekyere kwenda ngu obikorese omu biro by’omumaisho tikiri
 kumara ebiriisa omu bitekyere baitu nikihwera amaka kweteguurira
 obwire bw’enjara kandi byongyera aha bwingi bw’ebyokurya ebi omuntu
 aine kurya.

 ii) Omu myanya ei barikuguriza ebyokurya (nk’omuhoteeri empango),
 ebitekyere nibabigabura omu bukye kwongyerera aha miryo endiijo
 nk’ebitookye, omukyeri n’ebitakuri. Eki nikyongyera aha mubaro
 gw’emiringo y’ebyokurya ebi waarya.

 Emitwarize emibi/etarikwetengwa

 i) Ebitekyere obumwe nibiriibwa nk’ekyokurya kya kyansya (na munonga omu
 byaro) nainga nk’akokurya k’omu mwebazyo, reero babinywesa chai kandi
 obumwe n’emboga. Eki tikiri kirungi ahakuba ebitekyere tibiine kiriisa
 ky’enyombeka-mubiri hamwe n’ebiriisa ebirikuhwera omu kukura hamwe
 n’okurinda amagara. Entwaza egi neeta abantu omu kabi k’okukwatwa
 ekiheero (okugumirwa).

6.5 Emondi

Emondi ti kyokurya ky’obunyakare baitu baingi omu bicweka bya burengyerwa-
izooba na rwagati ya Uganda batandikire kuzihinga n’okuzirya. Hariho
emiringo mingi y’emondi baitu baingi nibakira kukunda ekika eky’erangi ya
kinekye kandi ezinuzire ekibari kukoramu akatogo. Hoona nabwo, emondi
empango eza mutare nibakira kuzisiika munonga.

 Oku emondi zirikuriibwa

Omu Uganda, emondi niziriibwa nk’akatogo kandi obumwe nk’emisikye nainga
chipusi. Nizikira kutaburwamu enyaanya, obutunguru n’ebinjaari. Emondi
ezitabwire omu ka gaamu k’ebinyoobwa nizikira kuguzibwa aha mihanda. Omu
myanya emwe, namunonga omu mashuuma ga burengyerwa-izooba bwa Uganda,
akatogo k’emondi nikakorwa omu miringo mingi y’emboga nk’ebihimba, obushaza
n’obwozi buto (entorobo).

 Ebiriisa ebirimu

Emondi zirimu ekiriisa empa-maani hamwe n’ebipimo bikye by’enyombeka-
mubiri. N’obu baingi baraabe nibaikiriza ngu emondi ziijwire ebiriisa,
tiziine mu bwingi ebiriisa ebi omubiri gwetenga omu bukye nka vitameeni
hamwe n’emyonyo. Baitu n’oburugo burungi bwa vitameeni empwera-ntwara-
butumwa hamwe n’ekipimo kya vitameeni rugumya-magufa ekiringaniire.
Ebirikukiraho aha biriisa ebiri omu mondi, reeba ekipande ahaifo.

Ekipande 21: Ebiriisa ebiri omu mondi (100 g buri kimwe)

|  |Emondi | Emondi |Emondi ezihaasirwe, |
| |ezitaine |ezitaine |zikasiikwa |
| |kishushu, |kishushu, | |
| |eziteekirwe|eziteeekirwe| |
| |ziri |omu ndeere | |
| |kutogosibwa| | |
|Amaizi_g |77.5 |77.5 |38.8 |
|Ekyomire_g |22.5 |22.5 |61.2 |
|Amaani_kcal |86 |86 |319 |
|Ekiriisa enyombeka-mubiri_g |1.7 |1.7 |3.9 |
|Ebishaju ebitengwa _g |0.1 |0.1 |16.2 |
|Ekiriisa empa-maani_g |20.0 |20.0 |39.4 |
|Entacwanyagurwa_g |2 |2 |4 |
|Ekiriisa rugumya-magufa_mg |8 |8 |15 |
|Ekiriisa enkora-shagama_mg |0.3 |0.3 |1.9 |
|Ekiriisa enkora-nkojo_mg |0.3 |0.3 |0.5 |
|Vitameeni rugumya-magufa_mg |7.4 |7.4 |5.1 |
|Vitameeni endinda-bwongo_mg |0.1 |0.1 |0.2 |
|Vitameeni Rukora-bwarutukura _mg |0.0 |0.0 |0.1 |
|Vitameeni empwera-ntwara-butumwa _mg |1.3 |1.3 |2.5 |
|Vitameeni rucwanyagura-nyombeka-mubiri|0.3 |0.3 |0.4 |
|_mg | | | |
|Vitameeni rukora-shagama_mcg |9 |9 |17 |
|Vitameeni B12_mcg |0 |0 |0 |
|Vitameeni endinda-maisho_iu |3 |3 |5 |
|Ekika kya vitameeni endinda-maisho |2 |2 |3 |
|ekya beta-karotiini_mcg | | | |

Biihirwe: HarvestPlus-Uganda Food Composition Table

 Emigasho aha magara

Emondi ziijwire ekiriisa empa-maani ekirikurahuka kucwanyagurwa
ekirikureetera zaaba ekyokurya kikuru omukucuusya abeerere.
Waagyeragyeranisa n’ebyokurya ebiriibwa emizi ebindi ebiriibwa omu Uganda,
emondi nizikizayo ekiriisa enyombeka-mubiri. Ekiriisa eki n’obu kiraabe
kitari kingi, n’ekyomugasho aha byanga ebirikutunga ekyo kiriisa omu bukye
kuruga omu mboga ezirikwiragura mwonka.

 Emitwarize emirungi

 i) N’omucwe abantu kucuusiza abaana aha mondi, reero mpaho batandika
 kubagabuurira ebyokurya ebigumire. Eki ni kirungi ahakuba emondi
 tiziine eicwanyagura ekirikuhwera abaana ahakuba emihanda yaabo
 y’ebyokurya neeba etakahamire kubaasa kukora aha byokurya ebigumire.

 ii) Okugabuurira abarwaire emondi nakyo ni kirungi ahakuba ziine ekiriisa
 empa-maani kandi abarwaire nibetenga amaani kurahuka kukira.

 Emitwarize mibi/etarikwetengwa

 i) Okugabuurira abaana emondi nikibiima omugisha gw’okutunga ebiriisa
 bingi ahakuba emondi ziine emyonyo, vitameeni, enyombeka-mubiri
 n’ebishaju omu bipimo bikye munonga.

 ii) Omu ndembo, abantu baingi, abato n’abakuru, nibarya munonga emondi
 ezisiikire munonga ezimanywa nka chipusi. Eki ni kibi ahakuba
 okusiika oku nikureetera omuntu yaarya buto nyingi erikwongyera aha
 kabi k’okugira obugomokye n’obuhango bya-busha. Okusiika munonga,
 hoona nabwo, nikwita ekiriisa kya vitameeni rugumya-magufa. Ni
 kikuru kumanya ngu obwingi bwa vitameeni empwera-ntwara-butumwa
 hamwe na vitameeni rukora-shagama nibukira kukanya omu bintu
 ebisiikire munonga baitu okusiika n’omurimo gw’okukyendeeza amaizi
 kwonka kutari okw’amaani munonga.

6.6 Ebyozi

Ebyozi ni kimwe aha bihingwa ebirikukira kuhingwa munonga kandi
n’abarikutuura omu ndembo batandikire kubihinga kwenda kwongyera aha mubaro
gw’emiringo y’ebyokurya ebi barikurya. Ahabw’okugira erangi ya kinekye na
kicungwa erikwakayaka, ekyozi nikiriibwa nk’akokurya k’aharubaju nari
kuboneza ekiihuro.

 Oku ebyozi biri kuriibwa

Baingi nibareeba ebyozi nk’ekyokurya ky’enjara ekirikureetera baingi omu
byaro bataabirya. Baingi nibabihinga kubiguza kandi ahamwe nibimera kandi
bikura nk’omwata. Baitu enshumi nkye ehwaire baingi omu ndembo batandikire
kugaita ebyozi aha biihuro byabo ahakuba abakugu omu by’endya batandikire
kuhabura abantu aha migasho ei biine aha magara.

 Ebiriisa ebirimu

Ebyozi birimu ebirungo bya runekyesa, rukyendeeza-maranzi, ekiriisa endinda-
maisho; vitameeni rugumya-magufa na rukora-bwarutukura omu bipimo
biringaniire. Enkora-endinda-maisho eziri omu byozi nizikira ezo eziri
bitakuri by’erangi ya kicuungwa hamwe n’eya kinekye ebiri kuhingwa omu
Uganda.

Ekipande 22: Ebiriisa ebiri omu byozi bikuru

|  |Ekyozi |Ekyozi kikuru|Ekyozi |Ekyozi |Ekyozi kikuru |
| |kikuru |(n’ekishushu |kikuru |kikuru |(kitaine |
| |(n’ekishush|kyakyo) |(kitaine |(kitaine |ekishushu) |
| |u kyakyo) |ekiwaateeka |ekishushu) |ekishushu) |ekiteekirwe omu|
| |ekiwaatogos|omu ndeere |ekibisi |ekiwaatogos|ndeere |
| |a | | |a | |
|Amaizi_g |93.7 |86.7 |91.6 |93.7 |86.7 |
|Ekyomire_g |6.3 |13.3 |8.4 |6.3 |13.3 |
|Amaani_kcal |20 |41 |26 |20 |41 |
|Ekiriisa enyombeka-mubiri_g|0.7 |1.6 |1.0 |0.7 |1.6 |
|Ebishaju ebitengwa _g |0.1 |0.2 |0.1 |0.1 |0.2 |
|Ekiriisa empa-maani_g |4.9 |10.3 |6.5 |4.9 |10.3 |
|Entacwanyagurwa_g |1 |1 |1 |1 |2 |
|Ekiriisa rugumya-magufa_mg |15 |33 |21 |15 |33 |
|Ekiriisa enkora-shagama_mg |0.6 |1.3 |0.8 |0.6 |1.3 |
|Ekiriisa enkora-nkojo_mg |0.2 |0.5 |0.3 |0.2 |0.5 |
|Vitameeni rugumya-magufa_mg|4.7 |12.1 |9.0 |4.7 |11.4 |
|Vitameeni Endinda-bwongo |0.0 |0.1 |0.1 |0.0 |0.1 |
|_mg | | | | | |
|Vitameeni |0.1 |0.2 |0.1 |0.1 |0.2 |
|rukora-bwarutukura _mg | | | | | |
|Vitameeni |0.4 |0.9 |0.6 |0.4 |0.9 |
|empwera-ntwara-butumwa _mg | | | | | |
|Vitameeni |0.0 |0.1 |0.1 |0.0 |0.1 |
|Rucwanyagura-nyombeka-mubir| | | | | |
|i _mg | | | | | |
|Vitameeni |9 |21 |16 |9 |18 |
|rukora-shagama_mcg | | | | | |
|Vitameeni endinda-maisho_iu|4992 |11060 |7384 |4992 |10491 |
|Ekika kya vitameeni |250 |553 |369 |250 |524 |
|endinda-maisho_rae_mcg | | | | | |
|Vitameeni Empwera-butafaari|348 |772 |515 |348 |732 |
|_mcg | | | | | |
|Ekika kya vitameeni |2096 |4649 |3100 |2096 |4404 |
|endinda-maisho_mcg | | | | | |
|Enkoraendinda-maisho _mcg |1450 |3217 |2145 |1450 |3047 |

Biihirwe: HarvestPlus-Uganda Food Composition Table

 Emigasho aha magara

Ahabw’okugira ebirungo by’erangi nka runekyesa, okuguma noorya ebyozi
nikihwera omubiri kurwanisa endwara, kirinda amaisho kandi kikyendeeza aha
kabi k’okukwatwa endwara ezitakira. Hoona nabwo, ebyozi biine ekirungo
ekirikuhwera omu kucwanyagura shukaari, ekirikukyendeeza akabi k’okukwatwa
endwara ya shukaari.

 Emitwarize mirungi

 i) Baingi nibakira kuteeka ebyozi omu ndeere n’ebindi byokurya kandi eki
 nikihwera ebyozi kusigaza ebiriisa byabyo.

 ii) Okwongyera ebyozi aha butogo nikyongyera aha bwingi bw’ebyokurya hamwe
 n’ahabiriisa.

 iii) Obutaiha ntetere hamwe n’ekitima omu kyozi ni kirungi ahakuba
 nikihwera ebiriisa kuruga omu ntetere bikaza omu nyama y’ekyozi. Eki
 n’eky’omugasho ahakuba abari b’ebyozi abaingi tibari kukunda ntetere.

 iv) Okwongyera ebishaju bikye nari buto omu byozi nikihwera omu kujwanga
 kw’ebirungo by’erangi namunonga ebyo ebiijwire ekiriisa kya vitameni
 endinda-maisho.

 Emitwarize mibi/etarikwetengwa

 i) Abaingi nibaharagata entetere omu byozi, bazinaga; eki nikireeta
 baafeerwa ebiriisa ebiri omu ntetere.

 ii) Okutogosa ebyozi, reero okagyegyenamu amaizi nakyo nikireeta waafeerwa
 ebiriisa.

 EKICWEKA KYA MUSHANJU

 EBIJUMA N’EMBOGA EZIRIKWIRAGURA

Ebi nibikuru aha magara ahakuba biijwiremu vitameeni, emyonyo hamwe
n’entacwanyagurwa. Ahabw’ebiriisa ebi, abantu nibahaburwa kubirya
kukyendeeza aha kabi k’endwara z’omutima, shukaari n’ekookoro.

7.1 Ebijuma

Hariho emiringo mingi y’ebijuma. Ahaifo nitwija kugaaniira ahari ebyo
ebirikukira kuriibwa omu Uganda. Tubitiire omu bibiina ebirimu
ebirikunuriira munonga; eby’erangi ya kinekye na kicungwa omunda; hamwe
n’ebindi. Noohaburwa kurya ebijuma emirundi 2-4 buriizooba kandi ni kirungi
kurya ebijuma kuruga omu bibiina bingi by’ebijuma.

7.1.1 Ebijuma ebirikunuriira munonga

Ebi birimu emicungwa, mangada, endimu. Erangi zaabyo eziri kwakayaka
nizibiha akakooho hamwe n’obunuzi ebirikureetera baingi babikunda. Ebijuma
ebi nibabikunda ahabw’ebiriisa hamwe n’obunuzi. Ebijuma ebi hamwe n’ebibari
kubikoramu biine za vitameeni, emyonyo hamwe n’entacwanyagurwa ebirikuhwera
omu kukura hamwe n’okugira amagara marungi. Baitu abari kucondooza
batandikire kukizoora ngu ebijuma ebi nibikyendeeza akabi k’okukwatwa
endwara ezitakira nk’ekookoro, shukaari na puresha.

 Oku ebijuma ebi birikuriibwa

Emicungwa nikyo kijuma ekirikukirayo okuriibwa omu kibiina ky’ebijuma eki.
Baingi nibakira kukora eshande omu micungwa kandi obumwe bagirya
nk’otwokurya. Kubari kukoramu eshande, ekitima ky’omucungwa nibakiihamu
reero bagaitamu amaizi kurugiirira aha rurengo rw’obunuzi obu omuntu
arikwenda. Miriguraamu (siisi) 10 buriizooba nizo zirikwetengwa buriizooba
kwehara oburemeezi oburi kureetwa eibura rya vitameeni rugumya-magufa.
Baitu okucondooza okwa juba nikuhamya ngu siisi 200 buriizooba nizimara omu
kutangira endwara ezitakira. Okurya ebijuma n’emboga ezirikwiragura
emirundi etaano (5) nikimara kuha omuntu ekiriisa kya vitameeni rugumya-
magufa.
Omuyembe gumwe oguringaniire ogurimu guraamu ishatu (3) z’entacwanyagurwa
nigubaasa kukora kihango omu kumaraho ebyetengo by’entacwanyagurwa ei
omubiri gurikwetenga buriizooba.

 Ebiriisa ebirimu

Ebijuma ebirikunuriira munonga n’oburugo burungi bwa vitameeni rugumya-
magufa baitu biinemu n’ebipimo bya shukaari n’entacwanyagurwa, empa-maani,
omwonyo rutereeza-nkuratima, vitameeni rukora-shagama, omwonyo rugumya-
magufa, vitameeni endinda-bwongo, vitameeni rukora-bwarutukura, vitameeni
empwera-ntwara-butumwa na vitameeni rucwanyagura-nyombeka-mubiri. Biine
n’omwonyo gwa maganiiziamu, endinda-shagama n’omwonyo endinda-butafaari.
Ebiriisa ebirimu omu bijuma ebi nibyorekwa omu kipande ahaifo.
|  |Endimu, |Omucun|Manga| |
| |embisi |gwa, |da, | |
| | |omubis|embis| |
| | |i |i | |
|Amaizi_g |84.0 |82.9 |81.7 |81.7 |
|Ekyomire_g |16.0 |17.1 |18.3 |18.3 |
|Amaani_kcal |55 |60 |65 |65 |
|Ekiriisa enyombeka-mubiri_g |0.5 |0.5 |0.5 |0.5 |
|Ebishaju ebitengwa_total_g |0.1 |0.2 |0.3 |0.3 |
|Ekiriisa empa-maani_g |14.0 |15.5 |17.0 |17.0 |
|Entacwanyagurwa_g |1 |1 |2 |2 |
|Ekiriisa rugumya-magufa_mg |7 |9 |10 |10 |
|Ekiriisa enkora-shagama_mg |1.4 |0.8 |0.1 |0.1 |
|Ekiriisa enkora-nkojo_mg |3.5 |1.8 |0.0 |0.0 |
|Vitameeni rugumya-magufa_mg |86.0 |56.9 |27.7 |27.7 |
|Vitameeni endinda-bwongo _mg |0.020 |0.039 |0.058|0.058 |
|Vitameeni rukora-bwarutukura _mg |0.030 |0.044 |0.057|0.057 |
|Vitameeni empwera-ntwara-butumwa _mg |0.200 |0.392 |0.584|0.584 |
|Vitameeni Rucwanyagura-nyombeka-mubiri _mg |0.100 |0.117 |0.134|0.134 |
|Vitameeni rukora-shagama_mcg |12 |13 |14 |14 |
|Vitameeni_B12_mcg |0.00 |0.00 |0.00 |0.00 |
|Vitameeni endinda-masiho_iu |100 |433 |765 |765 |
|Ekika kya vitameeni endinda-maisho |60 |253 |445 |445 |
|(beta-carot)_mcg | | | | |
|Enkora endinda-maisho_mcg |0 |6 |11 |11 |

Biihirwe: HarvestPlus-Uganda Food Composition Table

Emigasho aha magara

Nk’ebindi bijuma, emiyembe eijwire ebiriisa bya vitameeni hamwe n’emyonyo.
Eine vitameeni rugumya-magufa hamwe na vitameeni endinda-maisho omu bwingi.
Vitameeni endinda-maisho neetangira endwara z’amaisho hamwe n’ebyenda.
Vitameeni rugumya-magufa hoona nabwo n’etangira omubiri obutakwatwa sanyiga
kandi neita n’obutwa omu mubiri. Emiyembe hoona nabwo n’oburugo burungi
bw’omwonyo rutereeza-nkuratima hamwe na vitameeni rukora-shagama
ebirikuheereza omutima amagara marungi.

 d) Emitwarize mirungi

 i) Okurya emiyembe nikibaasa kumaraho ekyetengo ky’omubiri eky’ebijuma
 buriizooba. Noobaasa kupima obwingi bw’omuyembe obu abantu b’emyaka
 etarikushushana barikwetenga orikukuratira ebi:

 a. Abaana abaine ameezi mukaaga (6) kuhisya ameezi 24 nibetenga
 ebigiiko bibiri (2) by’omuyembe buri muryo.

 b. Abaana ab’emyaka ebiri (2) kuta etaano (5) nibeetenga ekigiiko
 kimwe ky’akashate k’omuyembe burizooba kandi ekipimo eki
 nikyeyongyera baaguma nibakura. Ekyokureeberaho, ebigiiko bibiri
 (2) ebirikwingana n’ebi omuntu arikubaasa kunena aha muyembe
 nibimara omwana w’emyaka ebiri (2) kandi bishatu nibimara
 ow’emyaka eshatu.

 c. Abaana abari ahaiguru y’emyaka etaano (5) hamwe n’abantu abakuru
 bo nibeetenga ekicweka ky’omuyembe omuhango. Omuntu yaagura
 omuyembe omuhango (obwahati ogurikugura Shiringi 1,000),
 nikimanyisa ngu ogwo muyembe naabaasa kuguryaho emirundi ebiri
 nainga ebiri n’ekicweka.

 ii) Emiyembe yaaba eyezire, neeba neegura esente nkye kandi neeribwa
 etanyukirwe. Baingi tibari kugibiikira nyensya. Ni kirungi ogikoremu
 ebintu nka jaamu, eshande hamwe n’amajuta, reero obikorese omweru
 gwaheza kuhwaho.

 Emitwarize mibi

i) Vitameeni rugumya-magufa eri omu miyembe neeba eri nyingi omu kishushu
 hamwe n’ahansi y’ekishushu. N’ahabw’ekyo okuhaata omuyembe nikireeta
 waafeerwa ekiriisa eki.

ii) Omu maka maingi emiyembe neekira kuriibwa abaana, nk’eky’okuzaanisa.
 Eki nikireetera abandi bantu b’omuka okutatunga kyokurya ky’ekiriisa eki.
 Ni kikuru kuta emiyembe aha biihuro by’eka yoona.

iii) Emiyembe ku ekwera, amaka maingi gatandika kuteeka ebyokurya bikye
 ahakuba abaana nibamara obwire bwingi barikurya emiyembe, mpaho beebwa
 ngu baine kurya ebyokurya ebiteekire. Okurya munonga emiyembe, namunonga
 omuntu yaaba naarya ebishushu n’otusi, nikireetera omuntu kurya
 entacwanyagurwa nyingi ekirikubaasa kureeta okusaasha omunda, ekiirukano
 n’omushwija.

iv) Okushaaruura emiyembe etakatukwize ni kibi ahakuba emiyembe etahiire
 eine ekiriisa kya vitameeni endinda-maisho kikye kukira ehiire.

 7.2.2 Amapapaari
Amapapaari n’ekijuma kirikukira kushangwa omu bicweka bya burengyerwa-
izooba na rwagati ya Uganda kandi noobaasa kugatunga omwaka gwona, baitu
nigaba gariho omu bwingi omu bwire bw’ekyanda.

Oku garikuriibwa

Amapapaari nigariibwa gahiire kandi nigariibwa aha ndengo nyingi
ez’okutukuza/okusya. Hoona nabwo, nigakorwamu eshande erikunyuubwa nainga
ekateebwa omu bucupa reero bakagiguza.

Ebiriisa ebirimu

Amapapaari garimu amaizi maingi kandi n’oburugo burungi bwa vitameeni
rugumya-magufa, omwonyo rutereeza-nkuratima hamwe n’entacwanyagurwa. N’obu
garaabe gaine erangi ya kinekye n’eya kicungwa, amapapaari tigaine
vitameeni endinda-maisho omu bwingi nk’egyo eri omu miyembe. Obwahati,
ebika by’erangi erikutukuramu kakye biriho kandi nibiteekateekwaho kuba
birimu ebirungo ebiri kwita obutwa omu mubiri.

Ekipande 24: Ebiriisa ebiri omu mapapaari agahiire n’agatahiire munonga

| |Eipapaari,| |
| |eritahiire|Eipapaa|
| |munonga |ri |
| |(omukuriky|erihiir|
| |e) |e (100|
| |(100g) |g) |
|Amaizi_g |88.8 |88.8 |
|Ekyomire_g |11.2 |11.2 |
|Amaani_kcal |39 |39 |
|Ekiriisa enyombeka-mubiri_g |0.6 |0.6 |
|Ebishaju ebitengwa_total_g |0.1 |0.1 |
|Ekiriisa empa-maani_g |9.8 |9.8 |
|Entacwanyagurwa_g |2 |2 |
|Ekiriisa rugumya-magufa_mg |24 |24 |
|Ekiriisa enkora-shagama_mg |0.1 |0.1 |
|Ekiriisa enkora-nkojo_mg |0.1 |0.1 |
|Vitameeni rugumya-magufa_mg |61.8 |61.8 |
|Vitameeni endinda-bwongo _mg |0.027 |0.027 |
|Vitameeni rukora-bwarutukura _mg |0.032 |0.032 |
|Vitameeni empwera-ntwara-butumwa _mg |0.338 |0.338 |
|Vitameeni rucwanyagura-nyombeka-mubiri |0.019 |0.019 |
|_mg | | |
|Vitameeni rukora-shagama_mcg |38 |38 |
|Vitameeni endinda-maisho_iu |596 |1094 |
|Ekika kya vitameeni endinda-maisho ekya |150 |276 |
|beta_carot_mcg | | |
|Enkora vitameeni endinda-maisho_mcg |415 |761 |

 Biihirwe: HarvestPlus-Uganda Food Composition Table

 Emigasho aha magara

Amapapaari garimu encwanyaguzi ezirikuhwera omu kucwanyagura ebyokurya,
namunonga ebyo ebirimu ekiriisa enyombeka-mubiri. Okucondooza okukozirwe
nikworeka ngu enyombeka-mubiri n’eyomugasho aha burikintu ekirikubaho
omumubiri, omubwongo hamwe n’ebindi. Ku turikuguma nitukiura, emibiri yaitu
neetandika kukora ecwanyaguzi nkye , na munonga ezeetengwa omunda hamwe
n’omu kikuruma kandi eki nikireeta okucwanyagura ebyokurya ebirimu
enyombeka-mubiri kwaba amaino ga ruguru. Eki nikireetera ekiriisa eki
kyamara obwire kitakozirweho reero mpaho obukooko bwa bakitiiriya obubi
buza omu nda, kandi obura n’enshaarizi z’enyombeka mubiri ez’okukora omu
mubiri. Ekiriisa enyombeka-mubiri eky’omutindo gw’ahaiguru n’eky’omugasho
aha magara gaitu: aha niho encwanyaguzi eziruga omu mapapaari zirikugirira
omugasho.

Okurya eipapaari ahanyima y’ekiihuro nikihwera omu kucwanyagura ebyokurya,
kikyendeeza obuzimba-nda hamwe n’akabi k’ekiheero (okugumirwa).
Nikikyendeeza obuzimba hamwe n’obusaasi oburi kureetwa obuhuta obu abantu
abarikwenyigira omuby’emizaano barikukira kutunga. Eipapaari hoona nabwo
niribaasa kukyendeeza akabi k’oburwaire bw’engingo hamwe n’obuzimba-ngingo.
Hoona nabwo, ahabw’okugira ebirungo ebirikwita obutwa, amapapaari nigabaasa
kuhwera omu kutangira akabi k’endwara z’omutima, okugwa kihuumura hamwe na
shukaari.

 Emitwarize mirungi

 i) Ni kirungi kuta eipapaari aha buri kiihuro.

ii) Ni kirungi kurya amapapaari gakiri emikurukye
 (gatakatukwire/gatakahiire munonga) nainga ago agatukwize ahakuba
 amabisi garimu ekirungo ekirikubaasa kwimusya ebironda by’omunda
 (arisaazi), namunonga ahari abo abarwaire n’abaararwaireho arisaazi.

iii) Omu myanya y’endembo, amapapaari nibaganyuukamu eshande ei
 barikutaburamu ey’emicungwa nainga obutunda kwenda kuha eshande erangi
 nungi hamwe n’okugikwatanisa (kugikora enkomba). Eki ni kirungi ahakuba
 nikireetera abantu batunga ebiriisa kuruga omu bijuma bingi.

e) Emitwarize mibi/etarikwetengwa

 i) Okurya amapapaari mabisi ti kwine migasho mingi aha magara kandi
 amapapaari gatahiire nigaha omuntu ekipimo kikye ky’amaani.

ii) Omu maka maingi (namunonga ago agarikuhinga amapapaari), amapapaari
 nigakira kuriibwa abaana nk’ekyokuzaanisa. Eki nikiima abaana abandi
 hamwe n’abantu abakuru omugisha gw’okutunga ebiriisa, namunonga za
 vitameeni ezishangwa omu kijuma eki.

iii) Waaba noonyuuka amapapaari, ti kirungi kugafungura munonga ahakuba eki
 nikicwa ebiriisa (n’obu eshande yaawe yaakusigaza erangi erikushenda-
 shenda amaisho).

7.2.3 Obutunda

Obutunda nikyo kijuma ekirikukira kuriibwa/kunywibwa munonga omu Uganda.
Buriho omu rangi nyingi, baitu oburikukira kushangwa omu Uganda n’obukye
obw’erangi ya bururu erikutukura obuhango hamwe n’obwa kinekye. Hariho
n’obwo oburikushushana nk’amapapaari aheeru kwonka bwijwire eshande
y’obutunda n’akahooho kaabwo omu nda.

a) Oku burikuriibwa

Obutunda nibukira kukora eshande aha rurengo rw’eka. Omu maka maingi,
namunonga omu ndembo, obutunda nibunywibwa omurundi gumwe nainga ebiri omu
izooba. Abamwe nibabukomera abaana b’eishomero kandi nikyo kyokunywa
ekirikukirayo kushabwa abarwaire. Ahabw’akatare k’eshande y’obutunda hamwe
n’ekyetengo ky’okukyendeeza aha kubufeerwa omu bwire bw’okubushaaruura,
eshande y’obutunda obwahati neeshemezibwamu reero bagita omu mikyebe. Omu
butare obwahati nooshangamu eshande erikwetenga kutaburamu amaizi makye
otakaginywire, ei orikubaasa kunywa ahonaaho otaine ki otabwiremu hamwe
n’eshande ekozirwe omubijuma bingi. Ahaifo nitukworeka ebiriisa ebiri omu
shande y’obutunda etatabwirwemu maizi waagyeragyeranisa n’ezindi shande
ezirikukira kunywebwa omu Uganda.

Okutwarira hamwe, eshande y’obutunda ekwataine (enkomba) eine ekiriisa empa-
maani, vitameeni endinda-maisho na vitameeni empwera-ntwara-butumwa kukira
ey’endimu n’ey’omucungwa. Baitu eshande ez’omucungwa n’endimu nizikiza
eshande y’obutunda vitameeni rugumya-magufa.

Ebiriisa ebirimu

| |Eshande y’obutunda |
| |ey’enkomba/ekwataine. |
|Amaizi_g |85.6 |
|Ekyomire_g |14.4 |
|Amaani_kcal |51 |
|Ekiriisa enyombeka-mubiri_g |0.4 |
|Ebishaju ebitengwa_total_g |0.1 |
|Ekiriisa empa-maani_g |13.6 |
|Entacwanyagurwa_g |0 |
|Ekiriisa rugumya-magufa_mg |4 |
|Ekiriisa enkora-shagama_mg |0.2 |
|Ekiriisa enkora-nkojo_mg |0.1 |
|Vitameeni rugumya-magufa_mg |29.8 |
|Vitameeni endinda-bwongo_mg |0.0 |
|Vitameeni rukora-bwarutukura _mg |0.1 |
|Vitameeni empwera-ntwara-butumwa _mg |1.5 |
|Vitameeni rucwanyagura-nyombeka-mubiri |0.1 |
|_mg | |
|Vitameeni rukora-shagama_mcg |7 |
|Vitameeni endinda-maisho_iu |717 |
|Ekika kya vitameeni |419 |
|endinda-maishoeta_carot_mcg | |
|Enkora-endinda-maisho_mcg | |

Biihirwe: HarvestPlus-Uganda Food Composition Table

c) Emigasho aha magara

 i) Obutunda nibukizaho kakye aha micungwa ekiriisa empa-maanil;
 n’ahabw’ekyo nibwongyera omubiri amaani.

 ii) Vitameeni rugumya-magufa ey’omu butunda neita obutwa kandi ekyendeeza
 aha kabi k’endwara ezitakira nk’ekookoro n’endwara z’omutima.

 iii) Vitameeni rugumya-magufa ey’omubutunda neehwera omubiri okutangira
 endwara kandi ehwera omukukura kw’enyama z’omubiri, hamwe n’okukira
 kw’ebironda.

 iv) Vitameeni endinda-maisho eri omu butunda nayo neehwera omubiri
 kurwanisa endwara kandi neita obutwa, reero omuntu agira amagara
 marungi.

 v) Okunywera obutunda bufungwire aha biihuro nikyongyera amaizi omu
 mubiri.

 Emitwarize mirungi

 i) Ebiriisa nka vitameeni rugumya-magufa nibikira kwitwa ekyoya
 n’omuriro. Okunyuuka obutunda kandi okanywa eshande otagiteekire
 nikihwera kukyendeeza okufeerwa ebiriisa.

 ii) Obutunda bwine vitameeni rugumya-magufa ey’ekika ky’ahaiguru
 erikuhwera omu kujwanzya ekiriisa enkora-shagama. Okunywera obutunda
 aha biihuro nikihwera okujwanzya enkora-shagama, reero kikyendeeza
 akabi k’okwomankana.

 Emitwarize mibi/etarikwetengwa

 i) Eshande y’obutunda obumwe neefungurwa munonga, ekirikureetera
 kitaabaasika kunywa ekipimo ekihikire eky’ebijuma obwo orikunywa egi
 shande.

 ii) Abantu baingi abarikuguza eshande y’obutunda tibarikukira kuteeka
 amaizi agu barikubunyuukisa. Eki nikikanyisa akabi k’okukwatwa endwara
 ezireetwa okurya ebyokurya ebiine oburofa. Eshande y’obutunda
 ekatungwa akakumu nka kimwe ahabirikurwaza omushwija gw’omumara
 (tayifooda) ogwabarukireho enshumi nkye ehwaire omu Uganda.

7.4 Enshaari ez’erangi ya kinekye na kicungwa hamwe n’ezo ez’erangi ya
kinekye hamwe n’erikutukura

Ebijuma ebi obwahati nabyo biriho omu maduuka amahango, namunonga omu
bicweka bya rwagati ya Uganda kandi nibyongyerera aha bwingi bw’ebyo
eby’erangi ya kicungwa-kinekye. Baitu byo ebi biine ebipimo bikye
bye’ebirungo bya vitameeni endinda-maisho.

a) Oku birikuriibwa

Ebijuma ebi nibiriibwa bibisi nk’ebijuma kandi bibaasa kukorwamu eshande.
Biriho n’omumiringo eyomankaine kandi bibaasa kuriibwa nk’otwokurya nainga
bitaburwe n’enjuma eziriibwa aha bwire bwa kyansya. Hoona nabwo ebijuma
ebi biriho omu miringo erikubihwera kugumaho kumara obwire buraingwa.

b) Ebiriisa ebirimu

Ni kikuru kumanya ngu ebijuma ebi ebirikuruga omu mahanga g’aheeeru
tibirikukiza ebijuma by’enyankore ekiriisa. Ebijuma ebi biine ebirungo
bikye bya vitameeni endinda-maisho kukira emiyembe n’amapapaari.

Ekipande 25: Ebiriisa ebiri omu nshaari ez’erangi ya kinekye na kicungwa
hamwe n’ezo ez’erangi ya kinekye hamwe n’erikutukura

|  |Enshaari |Enshaari |
| |ez’erangi ya |ez’erangi ya |
| |kinekye na |kinekye hamwe |
| |kicungwa, embisi|n’erikutukura,|
| |(100 g) |embisi |
| | |(100 g) |
|Amaani (kcal) |42.3 kcal |40.6 kcal |
|Amaizi (g) |86.5 |86.9 |
|Ekiriisa enyombeka-mubiri (g) |0.9 (9%) |0.8 (8%) |
|Ebishaju(g) |0.1 (2%) |0.1 (2% |
|Ekiriisa empa-maani (g) |8.5 (89%) |8.9 (90%) |
|Entacwanyagurwa (g) |1.9 |2.3 |
|Vitameeni endinda-maisho (µg) |298 |73 |
|Ekirungo kya vitameeni endinda-maisho |1.8 |0.4 |
|ekya karotiini (mg) | | |
|Vitameeni entangiraobukooko-endwazi |0.5 |1 |
|(eq.) (mg) | | |
|Vitameeni rukora-bwarutukura (mg) |0.1 |0.1 |
|Vitameeni rucwanyagura-nyombeka-mubiri |0.1 |0 |
|(mg) | | |
|Vitameeni rukora-shagama (µg) |4 |3 |
|Vitameeni rugumya-magufa (mg) |9 |10 |
|Omwonyo entambuza-butumwa (mg) |2 |1 |
|Omwonyo rutereeza-nkuratima (mg) |280 |176 |
|Ekiriisa rugumya-magufa (mg) |17 |7 |
|Maganiiziyamu (mg) |10 |9 |
|Omwonyo endinda-butafaari (mg) |20 |25 |
|Ekiriisa enkora-shagama(mg) |0.6 |0.5 |
|Ekiriisa enkora-nkojo (mg) |0.1 |0.1 |

Biihirwe: NutriSurvey 2007

c) Emigasho aha magara

Enshaari ez’erangi ya kinekye na kicungwa hamwe n’ezo ez’erangi ya kinekye
hamwe n’erikutukura ziine ebipimo birungi by’entacwanyagurwa ekirikuhwera
omu kucwanyagura ebyokurya. Ekirungo ekirikushangwa omu bujuma bw’enshaari
ez’erangi ya kinekye na kicungwa nikibaasa kukorwamu omubazi gw’okuragurira
ebizimba by’ekookoro ebimwe. Baitu ahabw’okugira ngu burimu ekirungo eki
ekiine obutwa, noohaburwa obutarya obujuma obu ahakuba nibwita.

d) Emitwarize mirungi

 i) Waaba noobaasa ta ebijuma ebi aha kiihuro kyawe nka bimwe aha bijuma
 ebiha amagara marungi.

 ii) Ihamu ekijuma ekyomunda nari obujuma otakaanikire nari okugabura
 ebijuma ebi.

 Emitwarize emibi

 i) Ti kirungi kuha abaana enshaari ez’erangi ya kinekye na kicungwa
 otaihiremu ekijuma/obujuma ahakuba nikibaasa kubaniga nainga barye
 obutwa oburimu.

Ebindi bijuma

Ebi nabyo biine omugasho nk’okuturaashoboorore ahaifo. Nabyo nibibaasa
kuteebwa omu bibiina.

7.5 Ebitookye

Hariho emiringo mingi y’ebitookye ebirikubaasa kuriibwa nk’ebijuma byaba
bihiire/bitukwije. Emiringo egi erimu bogoya, kabaragara hamwe na kayinja.
Emiringo yoona ey’ebitookye ebi barikuteeka nabyo nibikora nk’ebijuma byaba
biri eminekye.

a) Oku birikuriibwa

Eminekye y’ebitookye niko k’okurya akari kukirayo kuriibwa omubyaro.
Eminekye yaabyo eriho obwire bwona omu mwaka gwona kandi nibihwera abantu
ebijuma ebindi nk’emiyembe byaba bitakeezire. Eminekye neeribwa yoona
nainga eriibwa n’ebindi nk’ekiihuro ky’ebijuma bibisi ekyetwa nka saradi.
Hoona nabwo eminekye neekorwamu eshande.

b) Ebiriisa ebirimu

Ebitookye (n’eminekye) n’oburugo burungi bwa vitameeni rugumya-magufa,
ekiriisa empa-maani hamwe n’omwonyo rutereeza-nkuratima. Eminekye
y’ebitookye by’emiringo mingi hoona eine ebirungo bya vitameeni endinda-
maisho.

Ekipande 26: Ebiriisa ebiri omu minekye y’ebitookye erikuriibwa nk’ebijuma

| |Omunekye gwa |Omunekye gwa |
| |bogoya, etateekire|kabaragara, |
| | |etateekire |
|Amaizi_g |74.9 |73.2 |
|Ekyomire_g |25.1 |26.8 |
|Amaani_kcal |89 |105 |
|Ekiriisa enyombeka-mubiri_g |1.1 |1.0 |
|Ebishaju ebitengwa _g |0.3 |0.2 |
|Ekiriisa empa-maani_g |22.8 |24.8 |
|Entacwanyagurwa_g |3 |2 |
|Ekiriisa rugumya-magufa_mg |5 |11 |
|Ekiriisa enkora-shagama_mg |0.3 |0.4 |
|Ekiriisa enkora-nkojo_mg |0.2 |0.1 |
|Vitameeni rugumya-magufa_mg |8.7 |12.0 |
|Vitameeni endinda-bwongo _mg |0.031 |0.040 |
|Vitameeni rukora-bwarutukura _mg |0.073 |0.030 |
|Vitameeni empwera-ntwara-butumwa _mg |0.665 |0.600 |
|Vitameeni rucwanyagura-nyombeka-mubiri|0.367 |0.367 |
|_mg | | |
|Vitameeni rukora-shagama_mcg |20 |20 |
|Vitameeni endinda-maisho_iu |64 |160 |
|Ekika kya vitameeni endinda-maisho |26 |87 |
|ekye beta_carot_mcg | | |
|Enkora vitameeni endinda-maisho_mcg |0 |0 |

a) Emigasho aha magara

 i) Eminekye y’ebitookye n’emwe ahabijuma eby’omugasho aha mutima. Omwonyo
 rutereeza-nkuratima ogurimu niguhwera enyama z’omutima okureguuka.

 ii) Vitameeni rugumya-magufa erikushangwa omu bitookye neehwera omubiri
 okurwanisa oburwaire, ehwera omukukiza ebironda hamwe n’okujwanga
 kw’ekiriisa enkora-shagama kuruga omu byokurya.

b) Emitwarize mirungi

 i) N’omucwe kushanga abantu b’omu byaro baine eminekye ei barikuha abaana
 kurya nk’akokurya. Omucwe ogu nigureetera abaana bataagira njara
 ekirikureetera okukuuhura kwakyendeera.

 ii) Okwongyera otushate tw’eminekye aha njuma eziriibwa ahari kyansya nari
 okunywa obushera n’eminekye aha bwire bwa kyansya nikihwera omu
 kujwanga kw’ekiriisa enkora-shagama ekirikuruga omu kiihuro ekyo.

c) Emitwarize mibi

 i) Abaana abamwe ab’omu byaro tibarikuheebwa bijuma ebindi oihireho
 eminekye. Eki nikireetere baafeerwa ebiriisa ebindi ebiri omu bindi
 bijuma.

7.7 Enanansi

Enanansi ni kimwe aha bijuma eby’omuhendo omu bicweka bya rwagati hamwe na
burengyerwa-izooba bwa Uganda. Eisharuura ry’enanansi erikuru niriruga omu
kwezi kwa kashatu mpaka Okwamukaaga, baitu enanansi niziba ziriho omwaka
gwona.

a) Oku enanansi zirikuriibwa
Omu Uganda, enanansi niziriibwa nk’akokurya kandi hamwe nk’akokurya
k’aharubaju oteireho n’okunyuubwa nk’eshande etateekire, eshande y’omucupa
hamwe n’omunanansi. Jaamu y’enanansi nayo eriho, kwonka omu bukye.

b) Ebiriisa ebirimu

Enanansi n’oburugo burungi bwa vitameeni rugumya-magufa (guraamu 100
nizikuha ebicweka 50 ahari 100 by’ekiriisa eki omubiri gurikwetenga
buriizooba). Hoona nabwo, enanansi n’oburugo burungi bw’entacwanyagurwa
hamwe n’ekiriisa empa-maani. Obwingi bw’ekiriisa empa-maani niburugiirira
aha kika ky’enanansi eki ohingire. Okutwarira hamwe, enanansi ezinuzire
munonga niziha amaani maingi kukira ezitanuzire.
|  |Enanansi |Enanansi, |
| |etateekire |eteekire |
|Amaizi_g |87.2 |87.2 |
|Ekyomire_g |12.8 |12.8 |
|Amaani_kcal |45 |45 |
|Ekiriisa enyombeka-mubiri_g |0.6 |0.6 |
|Ebishajue ebitengwa_g |0.1 |0.1 |
|Ekiriisa empa-maani_g |11.8 |11.8 |
|Entacwanyagurwa_g |1.4 |1.3 |
|Ekiriisa rugumya-magufa_mg |13 |12 |
|Ekiriisa enkora-shagama_mg |0.3 |0.3 |
|Ekiriisa enkora-nkojo_mg |0.1 |0.1 |
|Vitameeni rugumya-magufa_mg |16.9 |13.5 |
|Vitameeni endinda-bwongo _mg |0.08 |0.06 |
|Vitameeni rukora-bwarutukura _mg |0.03 |0.03 |
|Vitameeni empwera-ntwara-butumwa _mg |0.47 |0.38 |
|Vitameeni rucwanyagura-nyombeka-mubiri |0.11 |0.09 |
|_mg | | |
|Vitameeni rukora-shagama_mcg |11 |7 |
|Vitameeni endinda-maisho_iu |52 |39 |
|Ekika kya Vitameeni endinda-maisho ekya |31 |23 |
|beta_carot_mcg | | |

c) Emigasho aha magara

Enanansi erimu encwanyaguzi erikworobya ekirikureetera yaahwera omu
kucwanyagura ekiriisa ky’enyombeka-mubiri. Encwanyaguzi egi neekyendeeza
obuzimba kandi ezibira eshagama obuteekwata. Okurya enanansi butoosha
nikikyendeeza okuremwa kucwanyagura ebyokurya kandi kihwera omu kutamba
obuzimba-ngingo.
Vitameeni rugumya-magufa eri omu nanansi hoona nabwo neita obutwa kandi
ekyendeeza aha kabi k’okukwatwa endwara z’omutima hamwe n’ekookoro.
Neehwera omu kukiza ebironda kandi eha engino hamwe n’engaitsi amagara
marungi.
Hoona nabwo, enanansi erimu emyonyo endinda-butafaari hamwe na rutereeza-
nkuratima. Omwonyo rutereeza-nkuratima niguhwera okutereeza enteera
y’omutima hamwe n’okutereeza entambura y’eshagama.

d) Emitwarize mirungi

 i) Ni kirungi kurya enanansi etateekire ahakuba omuriro n’ekyoya kingi
 nibiita vitameeni rugumya-magufa.
ii) Okuteeka ebishushu by’enanansi kukoramu omunanansi ni kirungi ahakuba
 nikikyendeeza okusiisha enanansi.
iii) Okwanika enanansi reero okakoresa ebintu ebi waazikoremu haaba hariho
 eibura ry’enanansi ni kirungi ahakuba nikikureetera okutunga enanansi
 n’ebintu ebikorwa omu nanansi omwaka gwona.

 Emitwarize mibi

 i) Omu Uganda, abantu baingi nibaikiriza ngu enanansi nikyo kijuma
 ekirikukizayo ebiriisa, ekirikukureetera baazirya munonga – obutoosha.
 Ogu n’omucwe mubi ahakuba okurya omuringo gumwe gw’ekijuma nikiima iwe
 n’ab’eka yaawe ebiriisa ebiri omu bijuma ebindi. Hoona nabwo, enanansi
 ziine ebiriisa bikye waagyeragyeranisa n’emiyembe nainga vakedo.

7.8 Vakedo

Vakedo n’ekijuma ky’omutaano ahabw’erangi yaayo eya kinyansi; ebishaju
bingi hamwe n’obunuzi bwayo. Hariho ebika bingi bya vakedo
ebirikuhingwa omu bicweka bya burengyerwa-izooba na rwagati ya Uganda,
baitu ebi nibitaana kurugiirira aha rangi y’ekishushu, obuhango, amaizi
agarimu, ebishaju, enshusha n’ebirikukwata ahabyokurya ebi omuntu amanya
n’amaisho, enyindo, orurimi n’ebindi.
 a) Oku vakedo erikuriibwa

Vakedo neeribwa nk’ekijuma kyona, obwo baingi barikugirya nk’akokurya
k’ahagati y’ebiihuro nainga akokurya k’aharubaju rw’ekiihuro. Obumwe
nibagikyopa/kyeba/nyiga reero bagaitamu omwonyo, obutunguru n’enyaanya
kukoramu emboga z’okukundisa omuntu okurya (okumuha akooyooyo) kandi
n’obumwe baziriisa emiryo emikuru nk’ebitakuri, muhogo, ebitookye
n’ebitekyere. Vakedo hoona nabwo nibagigaita omu mboga nk’obutunguru,
enyaanya n’ebindi reero babirya bibisi nka saradi ey’emboga. Okwongyera
ahari ekyo, vakedo nibaginyuuka n’ebindi bijuma nk’emiyembe n’amapapaari
kukoramu ekyokunywa enkomba.

b) Ebiriisa ebirimu

Vakedo n’ekijuma ky’omutaano ahakuba eine ebishaju ebitengwa eby’ekika
ky’ahaiguru kandi eby’omugasho muhango aha magara. Nikiteeberezibwa ngu
obucweka 70 ahri 100 bw’ebishaju ebitengwa ebi n’ebikwataine; obucweka 13
n’ebishaju ebyetengwa omubiri kandi 16 n’ebishaju ebicwekire. Vakedo eine
n’ebirungo nka runekyesa, rukyendeeza-maranzi hamwe n’ebishaju ebiruga omu
bihingwa. Vakedo etateekire hoona nabwo erimu ekirungo kya rutukuza hamwe
n’ekiriisa endinda-maisho ebirikuhwera kwita obutwa kandi ebirungo
ebirikwita obutwa omu mubiri nibishangwa omu kinyama eky’erangi ya kinyansi
ekwasire ekirikushangwa haihi n’ekishushu.

Ebiriisa ebiri omu vakedo
Ekipande 27: Ebiriisa ebiri omu vakedo ehiire

| |Vakedo, |
| |etateekire |
|Amaizi_g |73.2 |
|Ekyomire_g |26.8 |
|Amaani_kcal |160 |
|Ekiriisa enyombeka-mubiri_g |2.0 |
|Ebishaju ebitengwa_g |14.7 |
|Ekiriisa empa-maani_g |8.5 |
|Entacwanyagurwa_g |7 |
|Ekiriisa rugumya-magufa_mg |12 |
|Ekiriisa enkora-shagama_mg |0.6 |
|Ekiriisa enkora-nkojo_mg |0.6 |
|Vitameeni rugumya-magufa_mg |10.0 |
|Vitameeni endinda-bwongo _mg |0.067 |
|Vitameeni rukora-bwarutukura _mg |0.130 |
|Vitameeni empwera-ntwara-butumwa _mg |1.738 |
|Vitameeni rucwanyagura-nyombeka-mubiri _mg |0.257 |
|Vitameeni rukora-shagama_mcg |81 |
|Ebyokurya bya vitameeni rukora-shagama_mcg |81 |
|Ekika kya vitameeni rukora-shagama ekya_dfe_mcg |81 |
|Vitameeni endinda-maisho_iu |146 |
|Ekika kya vitameeni endinda maisho ekya rae_mcg |7 |
|Ekika kya vitameeni endinda-maisho ekya |24 |
|arifa-karoti_mcg | |
|Ekika kya vitameeni endinda-maisho ekya beta-karoti_mcg|62 |
|Enkora ndindda-maisho_mcg |28 |

Biihirwe: HarvestPlus-Uganda Food Composition Table

c) Emigasho aha magara

 Ebishaju ebiruga omu vakedo biine ebirungo ebirikuhwera kukyendeeza
ebishaju ebiruga omunyamaishwa, ekirikuha omutima amagara marungi.
N’ahabw’ekyo okurya ekipimo kya vakedo ekihikire nikikyendeeza akabi
k’endwara y’omutima. Hoona nabwo, vakedo ziine ebirungo ebirikuhwera
kurwanisa obuzimba bw’enyama z’omubiri hamwe n’engingo.

Vakedo ziine omu bwingi ekirungo ekiri kukyendeeza ebishaju baitu
nikireebeka ekirungo eki nikikora kurungi omu bantu abaine ekizibu
ky’ebishaju ekitari ky’amaani. Ebishaju ebikwataine ebiruga omu vakedo
hoona nabwo nibitereeza orurengo rwa shukaari, obwo birikugikyendeeza.

Entacwanyagurwa erikubaasa kwenga eshangwa omu vakedo neehwera kureka
shukaari aha rurengo oruhikire – rutari hansi, kandi rutari haiguru. Vakedo
eine ekiriisa empa-maani na shukaari omu bipimo bikye baitu eine
entacwanyagurwa erikwenga omu bipimo bingi ekirikureeta yaata shukaari aha
rurengo oruri kwetengwa.

 i) Vakedo eine omu bwingi omwonyo rutereeza-nkuratima erikuringaaniza
 otushanyarazi tw’omunda y’obutafaari hamwe n’okuta entambura
 y’eshagama (puresha) aha sipiidi erikwetengwa.
 ii) Vakedo erimu vitameeni rukora-shagama erikutangira ebizibu
 ebirikubaasa kuhika aha mwana yaaba naazaarwa ebirimu nk’amaizi kuza
 omubwongo bwe n’ebindi. N’ebyokurya bingi ebirimu vitameeni rukora-
 shagama baitu ekiriisa eki tikirikukira kushangwa omu mboga mbisi
 kandi ku orikuziteeka kirugamu. Okutaana aha zindi mboga, vakedo
 neeriibwa mbisi ekirikukyendeeza ahakufeerwa ebiriisa kandi eki
 nikikora vakedo oburugo bukuru bwa vitameeni rukora-shagama.
 iii) Hariho ehururu y’okurya vakedo kutangira ekookoro zitari zimwe na
 zimwe ezirimu ekookoro y’akacweka k’ahaifo y’oruhago hamwe n’ekookoro
 z’omukanwa.
 iv) Vakedo erimu vitameeni rugumya-magufa hamwe na vitameeni entangira
 obukooko-endwazi ekirikureetera omubiri n’eishokye byaguma
 nibibereshera. Egi niyo nshonga ahabw’enki abakazi barikukira
 kugikundira.

d) Emitwarize mirungi

 i) Omu bicweka bya rwagati hamwe na burengyerwa-izooba bwa Uganda, vakedo
 nibazirya zihiire. Obushate bwa vakedo nibaburiira aha byokurya
 nk’ebitakuri, ebitookye hamwe na muhogo. Eki ni kirungi ahakuba
 nikyongyera aha biriisa ebi omuntu arikwiha omu kiihuro kimwe.

 ii) Abaana abato nibakira kubagabuurira vakedo ekyopire/ekyebire
 ahabw’okugira ngu neeba eyorobi. Eki ni kirungi ahakuba egabo z’abaana
 bato niziba zitaine ebishaju ebitengwa bingi; ebi nibabaasa kubiiha
 omu vakedo. Abaana abu batandikire kunywesa amate g’ente nibakira
 kugira ekiheero/okugumirwa. Vakedo neehwera kworobya omunda reero
 bashohoza obubi bworobi kandi ehwera n’ebyenda by’abaana kuguma
 nibitambura.

 iii) Abakazi b’enda nibakira kurya munonga vakedo ahabw’okugira vitameeni
 rukora-shagama omu bwingi erikuhwera abaana obutahikwa obuzibu
 oburikubaasa kubahika baaba nibazaarwa nk’amaizi okuza omu bwongo
 bwabo. Hoona nabwo vitameeni egi neekyendeeza akabi k’okwomankana omu
 bakazi b’enda. Okugumirwa/ekiheero n’oburemeezi bw’amaani omu bakazi
 b’enda baitu vakedo neehwera omu kworobya obubi butakashohoire.

 e) Emitwarize mibi

 ← Abantu abamwe nibasiiga vakedo aha mibiri hamwe n’omumashokye gaabo
 baitu tibarikukira kugirya. Ni kikuru kumanya ngu vakedo eine emigasho
 mingi aha magara waaheza kugirya.

 Fene

7.2 EMBOGA EZIRIKWIRAGURA

Emboga n’ebihingwa ebirugamu ebyokurya ebitarikuha maani maingi, biine
ekiriisa enyombeka mubiri omu bukye kandi ebimwe tibiine kiriisa eki.
Abantu baingi nibateekateeka ngu emboga ezirikwiragura n’ezo ez’amababi
baitu emboga ezi zibaasa kuruga omu mizi, ebirabyo, oturabyo oturi kutooka
hamwe n’ebikonko.

 Emboga ezirikwiragura nizitaana kurugiirira aha biriisa ebirimu: ezimwe
zirimu amaizi; ezindi eziine ekiriisa empa-maani nyingiho hamwe n’enyombeka-
mubiri nkye. Omu mboga ezirikwiragura ezishoromirwe zikiri nto harimu
ekiriisa empa-maani ekya rukanca. Hoona nabwo, emboga ezirikwiragura zirimu
ebirungo ebirikuziha akahooho. Erangi y’emboga ezi neeruga omu kirungo
ekiha ebimera erangi kandi erangi eya kinekye hamwe n’eya kicungwa nk’eza
karoti,enyaanya n’ebindi nizireetwaho ebirungo bya runekyesa na rutukuza.
Omu Uganda, emboga nizikira kuba ziriho kandi ziriibwa omu bwingi omu bwire
bw’enjura. Waabarira hamwe, omuntu ashemeire kurya guraamu 160 z’emboga
zirikwiragura buriizooba. Ahabw’okugira ebika bingi, emboga ezirikwiragura
nizikoresibwa omu miringo mingi. Haihi emboga zoona nibaziteeka nainga
bazitungika aha mutwe gw’ebindi byokurya reero baziriira aha rubaju.
Omubunyakare, waaba oteekire ebitookye ebi ofundikize endeere nainga
oteekire akatogo k’ebihimba, emboga nk’otunyaanya oturi kushaariira,
katunkuma, doodo, eshwiga hamwe na nakati nooba obitungikire aha mutwe
gw’ebyokurya reero oija oziriira aharubaju. Otunyaanya oturikushaariira na
katunkuma nibabikyeba, bataburamu amaizi n’omwonyo kukora emboga z’okuriisa
emiryo mikuru nk’ebitookye. Ahaifo, nituta emboga ezirikwiragura omu
bubiina ahakuba buri kabiina nikataana n’akandi omu nshusha hamwe
n’ebiriisa ebirimu.

7.2.1 Emboga z’omuringo gwa kabegi

Emboga z’omuringo gwa kabegi eziriho omu Uganda zirimu kabegi, burokori,
sukuma-wiki, kabegi-endibwa-birabyo hamwe na kabegi eya mutare. Baitu
kabegi ey’erangi ya kinyansi, sukuma-wiki, kabegi-endibwa-birabyo, nizo
zirikukira kuriibwa omu Uganda. Burokori, kabegi ey’erangi ya bururu
erikutukura hamwe na kabegi eya mutare ey’Abachina ziriho kwonka ninkye
kandi ez’ekika kya Burasoozi zo zikabura.

a) Oku emboga ezi zirikuriibwa

Kabegi, sukuma-wiki na kabegi-ndibwa-birabyo nibakira kuzisiika n’enyaanya
hamwe n’obutunguru kukora omucuuzi nainga emboga z’okuriisa ebyokurya
nk’omukyeri, ebitakuri, obuhunga n’ebitookye. Baitu ahahwaireho, kabegi na
sukuma-wiki zitandikire kuba emboga nkuru omu ndembo. Omu byaro, kabegi
nibakira kugitabura omu bihimba hamwe n’emboga z’ebinyoobwa kwenda ngu
zikwatane. Hoona nabwo, sukuma wiki na kabegi nibakira kubitabira omu
bitookye, ebitakuri, muhogo nari ebyozi kukora akatogo. Omu ndembo, hamwe
n’ahambaga, kabegi neeriibwa mbisi nka kaasaradi kataine kitabwiremu nainga
obumwe bajwanzyamu amajuta g’ente n’ezindi mboga hamwe n’emboga mbisi. Ku
birikwera munonga, kabegi na sukuma-wiki nibabyanika kubirya omu bwire
bw’omumaisho, reero baija babigaita omu nyama, emboga z’ebinyoobwa, nainga
babisiika kukoramu emboga.

b) Ebiriisa ebirimu

Ebiriisa ebiri omu mboga z’omuringo gwa kabegi nibitaana. Ekyokureeberaho,
kabegi eine entacwanyagurwa hamwe n’amaizi baitu nabwo einemu vitameeni
entamba-buhuta erikuhwera okukwatanisa eshagama. Burokori ziine ebipimo
birungi by’ekiriisa rugumya-magufa, vitameeni endinda-maisho hamwe
n’entamba-buhuta. Ebirikukiraho aha biriisa biri omukipande ahaifo.

Ekipande 28: Ebiriisa ebiri omu guraamu 100 z’emboga z’omuringo gwa kabegi
eziteekire

| |Kabegi-n|Burukori |Kabegi |Kabegi eya |Sukumawiki, |Kabegi |
| |diibwa-b|eteekire |erikutukura,|mutare, |eteekire |eya |
| |irabyo | |eteekire |eteekire | |Burasoo|
| |eteekire| | | | |zi |
|Amaani -kcal| 18.4 | 23.2 | 17.9 | 19.8 |28 | 28.2 |
|Amaizi_g | 92.3 | 90.5 | 92.8 | 91.9 |91.2 | 88.4 |
|Ekiriisa | 2.2 | 3.2 | 1.4 | 1.3 |1.9 | 3.8 |
|enyombeka-mub| | | | | | |
|iri _g | | | | | | |
|Ebishaju | 0.3 |0.2 |0.2 |0.2 |0.4 | 0.3 |
|Ekiriisa | 1.6 | 1.9 | 2.5 | 3.0 |5.6 | 2.2 |
|empa-maani. g| | | | | | |
|Entacwanyagur| 2.7 | 3.0 | 2.4 | 2.8 |2 | 3.8 |
|wa_g | | | | | | |
|Ebishaju | 0.1 | 0.1 | 0.1 | 0.1 | | 0.2 |
|ebyetengwa | | | | | | |
|omubiri_g | | | | | | |
|Vitameeni | 2.0 |137.0 | 3.0 | 11.0 |631 | 63.0 |
|endinda-maish| | | | | | |
|o_ µg | | | | | | |
|Ekika kya |0.0 |0.8 |0.0 |0.1 | |0.4 |
|vitameeni | | | | | | |
|endinda-maish| | | | | | |
|o ekya | | | | | | |
|Karotiini _mg| | | | | | |
|Vitameeni | 0.1 | 0.7 | 1.7 | 1.8 | | 0.5 |
|Entangiraobuk| | | | | | |
|ooko-endwazi | | | | | | |
|(eq.)_mg | | | | | | |
|Vitameeni | 0.1 | 0.1 | 0.0 | 0.0 | | 0.1 |
|Endinda-bwong| | | | | | |
|o | | | | | | |
|Vitameeni | 0.1 | 0.1 | 0.0 | 0.0 | | 0.1 |
|Rukora-bwarut| | | | | | |
|ukura | | | | | | |
|Vitameeni | 0.1 | 0.1 | 0.1 | 0.1 | | 0.2 |
|Rucwanyagura-| | | | | | |
|nyombeka-mubi| | | | | | |
|ri | | | | | | |
|Vitameeni |27.0 |48.0 |20.0 |41.0 |13 |37.0 |
|rukora-shagam| | | | | | |
|a | | | | | | |
|Vitameeni | 36.3 | 61.1 | 22.9 | 21.4 |41 | 47.3 |
|rugumya-maguf| | | | | | |
|a_mg | | | | | | |
|Omwonyo | 12.0 | 15.0 | 3.0 | 9.0 | | 8.0 |
|Entambuza-but| | | | | | |
|umwa _mg | | | | | | |
|Omwonyo |245.0 |298.0 |135.0 |108.0 | |182.0 |
|rutereeza-nku| | | | | | |
|ratima_mg | | | | | | |
|Ekiriisa |20.0 | 112.0 |34.0 |46.0 |72 |27.0 |
|rugumya-maguf| | | | | | |
|a_mg | | | | | | |
|Maganiiziamu_| 15.0 | 23.0 | 11.0 | 15.0 | | 12.0 |
|mg | | | | | | |
|Omwonyo |49.0 |79.0 |27.0 |26.0 | |71.0 |
|Endinda-butaf| | | | | | |
|aari _mg | | | | | | |
|Ekiriisa | 0.5 | 1.2 | 0.4 | 0.4 |0.9 | 0.8 |
|enkora-shagam| | | | | | |
|a_mg | | | | | | |
|Ekiriisa | 0.2 | 0.6 | 0.2 | 0.2 | | 0.4 |
|enkora-nkojo_| | | | | | |
|mg | | | | | | |

Biihirwe: NutriSurvey 2007. Data on Kale derived from HarvestPlus-Uganda
Food Composition Table

c) Emigasho aha magara

Emboga ez’omuringo gwa kabegi zirimu ebirungo ebirkurinda omubiri
obutakwatwa ekookoro. Hoona nabwo zirimu entacwanyagurwa erikwenga
n’etarikwengwa ezirikuhwera omukucwanyagura ebyokurya, okukyendeeza
ebishaju hamwe na shukaari omu mubiri. Kabegi ey’erangi ya bururu
erikutukura erimu ebirungo engira-migaju n’ebirungo entagira-migaju ebiine
amaani g’enkizi.

d) Emitwarize mirungi

 ✓ Okuta emboga ez’omuringo gwa kabegi omu butogo hamwe n’omu mboga
 kuzikwatanisa ni kirungi ahakuba nikyongyera obwingi bw’ebiriisa omu
 mubiri. Amaizi agari kukamuuka omu mboga z’omuringo gwa kabegi
 niziguma omu katogo, omucuuzi n’emboga ekirikureetera otaafeerwa
 ebiriisa.

 Emitwarize mibi/etarikwetengwa

 i) Abantu baingi, namunonga ab’omu ndembo, nibasika emboga ezi na buto.
 Eki nikireetera emboga eziri nungi aha magara zaaba ez’akabi
 ahabw’ebishaju nyamwingi ebiri omu buto.

 ii) Okurya kabegi nk’emboga ti kirungi ahakuba kabegi hariho ebiriisa
 ebimwe ebi etaine kandi ebiijwire omu mboga ezindi ez’omuringo gwa
 kabegi. Ni kirungi waarya emboga z’ekibiina ky’emboga eki hamwe
 n’ez’ebibiina by’emboga ebindi.

 iii) N’obu okurya kabegi mbisi eshazashazire kiri kirungi, hoteeri ezimwe
 hamwe n’endiijo myanya eguzibwamu ebyokurya tibarikwozya kabegi nari
 kuzita omu rwoya rukwosya kwita obukooko. Eki nikikuta omu kabi
 k’okukwatwa endwara ezireetwa okurya ebyokurya ebirofa.

7.2.2 Emboga ez’amababi g’erangi ya kinyansi

Ezi zirimu dodo, eswiga, nakati, kabegi hamwe na sukuma-wiki. Emboga ezi
zirimu n’amababi g’ebihingwa nka muhogo, ebiyooni, ebihimba (ekizamba),
obushaza, ebitakuri, n’ebyozi. Okutwarira hamwe, emboga ez’amababi g’erangi
ya kinyansi nigwo muringo gw’emboga ezirikwiragura ezirikukirayo kuriibwa
ahakuba ziriho buriho nk’ebihingwa kandi hamwe nk’omwata. Emboga z’ekishaka
ez’obunyakare ezibaire zaatandika kuhwaho nk’eswiga n’eshoje, zitandikire
kuhingwa omu misiri ahabw’ebiriisa byazo.

a) Oku Emboga ez’amababi g’erangi ya kinyansi zirikuriibwa

Omu byaro, emboga ez’amababi g’erangi ya kinyansi nibaziteeka nari
bazitungika aha bindi byokurya reero baziriira aha rubaju rw’ebindi
byokurya. Abooro abarikutuura omu ndembo nibakira kucwanyaguza emboga ezi,
mpaho bazisiika n’enyaanya hamwe na buto reero baziriisa emiryo emikuru.
Ezindi mboga nk’ekizamba, eswiga, ekishuusha hamwe na doodo nibakira
kuziriira aha rubaju nainga bazitabura omu bitookye nari emondi kukora
akatogo. Emboga ezi hoona nabwo nibazikoresa kukwatanisa omucuuzi hamwe
n’emboga.

b) Ebiriisa ebirimu

Buri kika ky’emboga ez’amababi g’erangi ya kinyansi nikitaana n’ekindi omu
biriisa baitu okutwarira hamwe, emboga ezi ziine vitameeni rugumya-magufa,
vitameeni rukora-shagama, omwonyo rutereeza-nkuratima kandi ezindi ziine
ebipimo by’ekiriisa rugumya-magufa ebiringaniire. Ekipande ekirikukurataho
nikyoreka ebiriisa ebiri omu mboga ez’amababi g’erangi ya kinyansi
ezirikukira kuriibwa.

Ekipande 29: Ebiriisa ebiri omu mboga ez’amababi g’erangi ya
kinyansiezirkukira kuriibwa

|  |Nakati |Doodo eteekire|Doodo |Eshoje |Eshoje |Eshwiga |
| |esiikire | |esiikire |eteekire, |eteekirw|eteekire|
| | | | |etogosiibw|e aha | |
| | | | |e |mutwe | |
| | | | | |gw’ebind| |
| | | | | |i | |
| | | | | |byokurya| |
|Amaizi _g |86.6 |91.5 |86.6 |91.8 |90.4 |91.8 |
|Ekyomire_g |13.4 |8.5 |13.4 |8.2 |9.6 |8.2 |
|Amaani_kcal |39 |21 |37 |24 |28 |24 |
|Ekiriisa |4.0 |2.1 |4.0 |2.5 |2.9 |2.5 |
|enyombeka | | | | | | |
|mubiri_g | | | | | | |
|Ebishaju |0.5 |0.2 |0.5 |0.3 |0.3 |0.3 |
|ebitengwa_g | | | | | | |
|Ekiriisa |6.6 |4.1 |6.5 |4.0 |4.7 |4.0 |
|empa-maani_g | | | | | | |
|Entacwanyagurwa_|2 | | |1 |1 |1 |
|g | | | | | | |
|Ekiriisa |233 |209 |347 |142 |167 |142 |
|Rugumya-magufa_m| | | | | | |
|g | | | | | | |
|Ekiriisa |2.2 |2.3 |3.7 |1.3 |1.5 |1.3 |
|enkora-shagama_m| | | | | | |
|g | | | | | | |
|Ekiriisa |0.5 |0.9 |1.5 |0.3 |0.4 |0.3 |
|enkora-nkojo_mg | | | | | | |
|Vitameeni |22.9 |28.8 |41.5 |10.7 |12.5 |10.7 |
|rugumya-magufa_m| | | | | | |
|g | | | | | | |
|Vitameeni |0.1 |0.0 |0.1 |0.1 |0.0 |0.1 |
|endinda-bwongo_m| | | | | | |
|g | | | | | | |
|Vitameeni |0.2 |0.1 |0.2 |0.1 |0.1 |0.1 |
|rukora-bwarutuku| | | | | | |
|ra _mg | | | | | | |
|Vitameeni |0.9 |0.5 |1.0 |0.5 |0.6 |0.5 |
|empwera-ntwara-b| | | | | | |
|utumwa _mg | | | | | | |
|Vitameeni |0.2 |0.2 |0.3 |0.1 |0.2 |0.1 |
|rucwanyagura-nyo| | | | | | |
|mbeka-mubiri | | | | | | |
|Vitameeni |70 |43 |87 |33 |38 |33 |
|rukora-shagama_m| | | | | | |
|cg | | | | | | |
|Vitameeni |3808 |2632 |4022 |2742 |3207 |2742 |
|endinda-maisho_i| | | | | | |
|u | | | | | | |
|Ekika kya |191 |132 |201 |137 |161 |137 |
|vitameeni | | | | | | |
|endinda-maisho | | | | | | |
|ekya rae_mcg | | | | | | |
|Ekika kya |2289 |1585 |2415 |1648 |1927 |1648 |
|vitameeni | | | | | | |
|endinda-maisho | | | | | | |
|ekya beta | | | | | | |
|karoti_mcg | | | | | | |

Biihirwe: HarvestPlus-Uganda Food Composition Table

c) Emigasho aha magara

Ekiriisa rugumya-magufa hamwe n’enkora-shagama nibikira kushangwa omu
mboga. Hoona, emboga niziheereza za vitameeni eziine omugasho mukuru aha
magara. Ezimwe ziine ebirungo ebirikuhwera omubiri kwita obutwa kandi nabwo
zirimu vitameeni rugumya-magufa erikwita obutwa. Hoona nabwo, emboga
n’oburugo bukuru bw’entacwanyagurwa erikwenga n’etarikwenga
ekirikukyendeeza akabi k’oruheero/okugumirwa. Okurabira omu miringo
etarikushushana, entacwanyagurwa egi neekyendeeza ebishaju by’omushagama
kandi etegyeka omuringo ogu ebyokurya birikushukira shukaari omu mubiri.
Okwongyererea ahari ekyo, zirimu ebirungo by’amaani g’enkizi ebirikutangira
omubiri okurwara. N’ahabw’ekyo ti kirikutangaaza kureeba ngu hariho ehururu
y’okuhabura abantu kurya emboga ezi kwenda kwehara endwara ezitarikukira
nk’endwara z’omutima, shukaari hamwe n’obugomokye-bwa-busha.

d) Emitwarize mirungi

 i) Okuta emiringo mingi y’emboga z’erangi ya kinyansi omu kiihuro ni
 kirungi ahakuba ezi mboga ziine ebiriisa nyamwingi hamwe n’ebirungo
 ebiine amaani g’okurinda omubiri obutakwatwa endwara ezitarikukira.
 Okurya emboga nyingi nikikuha ebiriisa by’emiringo mingi. Eki
 n’eky’omugasho munonga ahakuba okurya ekyokurya kimwe munonga
 nikikureetera waatunga ekiriisa kimwe omu bwingi, baitu noofeerwa
 ebindi biriisa.

e) Emitwarize mibi

 i) Emingi aha mitwarize egi eine akakwate n’oku omuntu arikukwata kandi
 akateeka emboga. Ekyokureeberaho:

 ii) Omu kutebeekanisa emboga, abantu nibakira kuzisharasharamu obucweka
 bukye, bazoozya reero baziteeka nk’oku barikwenda. Okwozya emboga ezi
 waaheza kuzisharashara nikireeta waafeerwa ebiriisa ahakuba ebiriisa
 ebingi ebishangwa omu mboga ezi nibyenga omu maizi. Ebindi biriisa
 nibigyendera omu kuteeka emboga reero okagyegyenamu amaizi, okagaata.

 iii) Okwanika emboga z’erangi ya kinyansi ni kirungi ahakuba nikihwera
 kweteguurira enjara. Baitu okuzaanika aha mushana nikizinyuururamu
 ebiriisa ebirikutiina amaranzi nka vitameeni endinda-maisho hamwe na
 vitameeni rukora-bwarutukura.

 iv) Omu bicweka bya rwagati ya Uganda ahu emboga z’erangi ya kinyansi nka
 nakati na doodo barikuzihinga kuziguza, amaka gamwe tigarikurya mboga
 ezi. Eki nikibareetera okufeerwa ebiriisa nyamwingi ebiri omu mboga
 ezi.

 v) Obwire obwingi, emboga ez’erangi ya kinyansi tibarikuzihinga. Amaka
 maingi nigarya munonga emboga nka doodo ezirikwemeza nk’omwata. Eki ti
 kirungi ahakuba tikirikuha amaka ah’okwiha emboga ahari kwesigwa kandi
 hoona nabwo nikireetera abantu baarya ebika bikye eby’emboga ezi.
 Ekipande ekiri kukurataho nikyoreka ebiriisa ebiri omu mababi
 g’ebihingwa agu abantu barikukira kurya.

Ekipande 30: Ebiriisa ebiri omu mababi g’ebitakuri, ebyozi, obushaza hamwe
n’ebiyooni

| |Amababi |Ebishuusha |
| |g’ebitakuri, |ebiteekire |
| |agateekire | |
|Amaizi_g |88.3 |90.2 |
|Ekyomire_g |11.7 |9.8 |
|Amaani_kcal |41 |35 |
|Ekiriisa enyombeka-mubiri_g |0.9 |0.8 |
|Ebishaju ebitengwa_g |0.2 |0.2 |
|Ekiriisa empa-maani_g |9.6 |8.2 |
|Entacwanyagurwa- g |3 |3 |
|Ekiriisa rugumya-magufa_mg |33 |30 |
|Ekiriisa enkora-shagama_mg |0.3 |0.3 |
|Ekiriisa enkora-nkojo_mg |0.2 |0.2 |
|Vitameeni rugumya-magufa_mg |5.9 |3.6 |
|Vitameeni endinda-bwongo _mg |0.07 |0.07 |
|Vitameeni rukora-bwarutukura _mg |0.06 |0.04 |
|Vitameeni empwera-ntwara-butumwa _mg |0.98 |0.65 |
|Vitameeni rucwanyagura-nyombeka-mubiri |0.14 |0.15 |
|_mg | | |
|Vitameeni rukora-shagama_mcg |19 |14 |
|Vitameeni endinda-maisho_iu |16706 |17033 |
|Ekika kya vitameeeni endinda-maisho |8285 |8332 |
|ekya beta-karoti_mcg | | |

Biihirwe: Extracted from HarvestPlus Food composition table.

c) Emigasho aha magara

 i) Karoti nizimanywa ahabw’okuhwera omu kuhweza, baitu ziine n’emigasho
 endiijo aha magara.

 ii) Ekiriisa kya vitameeni endinda-maisho ekirimu nikihwera abaana okukura
 kandi kibaha amaani g’okurwanisa endwara.

 iii) Okurya karoti obutoosha nabwo nikikyendeeza ebishaju ebibi omu mubiri.
 Entacwanyagurwa erikwenga eri omu karoti neebaasa kukyendeeza ebishaju
 ebiri omu shagama.

 iv) Ebirungo by’erangi hamwe n’entacwanyagurwa ebiri omu karoti nibiha
 amagara marungi kandi bikyendeeza akabi k’okukwatwa endwara ezitakira
 ezirimu ekookoro. Hoona nabwo karoti zirimu ekiriisa endinda-maisho
 ekirikwita obutwa omu mubiri. Vitameeni egi hoona nabwo neehwera
 obutafaari bw’omubiri obutarahuka kukura, etyo etambira omubiri akabi
 akarikwija n’okukura.

 v) Okurya karoti nikibaasa kuhwera kukyendeeza akabi k’okukwatwa ekookoro
 y’amabeere, ekookoro y’ekihaha hamwe n’ey’ekyenda ekihango obwo
 erikwejunisa ekirungo kyayo ekitangira ekookoro.

 d) Emitwarize emirungi

 ✓ Ni kirungi kuguma noorya karoti embisi hamwe n’eziteekire ahakuba
 tizirikwinganisa biriisa. (reeba ekipande).

 i) Karoti eine vitameeni endinda-maisho hamwe n’ekirungo kyayo ekya beta-
 karotiini n’ebiriisa ebirikwenga omu bishaju. N’ahabw’ekyo ni kirungi
 kuta ekishaju nari ka-buto kakye omuri karoti.

ii) Okwongyera karoti omu bihimba bisiikire, enyama, ekyenyanja nari enyama
 y’ebinyonyi ni kirungi ahakuba karoti nizinyuurura ebishaju omu mboga
 ekirikureetera ebika bya vitameeni endinda-maisho byaba eby’omugasho
 muhango.

iii) Abantu baingi tibarikukunda kurya karoti nyingi ahabw’akahooho kaazo
 ak’omutaano. Ni kirungi abantu abo kusharashara karoti reero bakata
 obucwanyagurika omu mboga, omucuuzi n’obutogo kwenda ngu bikwatane.

e) Emitwarize mibi

 i) Abantu b’omu byaro baine omuze gw’okukuura karoti bakazirya batazoogize.
 Eki ni kibi ahakuba nikita abaana omu kabi k’okurwara enjoka.

ii) Okunyuuka karoti nyingi reero okanywa eshande yaazo etafungwire hati
 nikyo kihangire. N’amazima vitameeni rugumya-magufa ey’ekirenga obumwe
 neirukanisa kandi ereetera omuntu yaayomankana ekirikureetera abantu
 baingi baahuurira nk’abu baayozya omunda. Omuhango ogu ni mubi ahakuba
 ekiirukano nikireetera waashohoza ebiri omu nda hamwe n’omuby’enda kandi
 kireetera waaferwa ebiriisa hamwe n’obukooko obw’omugasho obushangwa omu
 byenda.

iii) Okuteeka karoti omu maizi otakaziriire nikireetera omubiri gwarahuka
 kwihamu ebiriisa. Baitu, ebiriisa ebimwe nibiruga omu karoti biza omu
 maizi waaba nooteeka. Ni kirungi otungiike karoti aha byokurya kukira
 okuziteeka. Waacwamu kuziteeka, pima amaizi agu waaziteekyeramu kandi
 kyaba nikibaasika koresa amaizi agu waaziteekamu obwo orikugagaita omu
 katogo nainga emboga kwenda ngu otafeerwa ebiriisa.

7.2.4 Enyaanya

Enyaanya n’emboga zirikukira kukundwa omu Uganda. Hariho ebika bingi
by’enyaanya baitu ezirikutukura nizo zirikukirayo kuriibwa n’okuteebwa omu
mboga omu Uganda.

a) Oku zirikuriibwa

Enyaanya n’ekirungo kikuru ekirikuza omu mboga, obutogo hamwe n’omucuuzi
omu bicweka bya burengyerwa-izooba na rwagati ya Uganda. Nizikira
kukoresibwa kuta omushongi/akahooho omu byokurya. Enyaanya 2-5
(ezirikurugamu kimwe-kya-kana kuhika aha kikopo kimwe) nizibaasa
kugabuurira abantu munaana (8). N’ahabw’ekyo abantu tibarikurya enyaanya
zirikumara.

Enyaanya niziriibwa omu miringo mingi. Ahabw’okugira ngu ziriho buriho omu
ihanga ryona, abantu nibata enyaanya mbisi omu micuuzi, emboga n’obutogo.
Enyaanya obumwe nibazisharashara reero bakoramu akaboga k’enyaanya
zitateekire (saradi) kandi emwe ahari za saradi ezo ni kakyumbaari. Eshande
y’enyaanya ekwataine hamwe n’akaboga k’okuha akooyooyo nibakira kukata omu
mboga n’omu mucuuzi. Eshande y’enyaanya nayo baingi nibakira kuginywa baitu
teri mu katare ahakuba abantu nibagikorera aha rurengo rw’eka.

b) Ebiriisa ebirimu

Enyaanya zirimu vitameeni rugumya-magufa kandi egi eine omugasho muhango
omu kukora n’omu kurinda obutafaari bw’omubiri oburi kukira obwingi. Hoona
nabwo ziine ekirungo kya runekyesa hamwe n’ebirungo bya vitameeni endinda-
maisho, byona ebiine omugasho aha magara.

Ekipande 31:Ebiriisa ebiri omu nyaanya embisi, ezitahiire gye hamwe
n’ezihiire gye (omwenga).

|Omuringo |Orunyaanya |Orunyaanya|Orunyaanya |Obunyaanya |Obunyaanya |
|gw’orunyaanya |orubisi, |orutahiire|oruhiire |obukye, |obutahiire |
| |orutateekir|gye, |gye |obubisi |gye |
| |e |orutateeki|(omwenga), |kandi |,obutateeki|
| | |re |orutateekir|obutateekir|re |
| | | |e |e | |
|Amaizi_g |91.8 |89.1 |89.1 |89.1 |89.1 |
|Ekyomire_g |8.2 |10.9 |10.9 |10.9 |10.9 |
|Amaani_kcal |25 |40 |40 |40 |40 |
|Ekiriisa |1.8 |1.1 |1.1 |1.1 |1.1 |
|enyombeka-mubiri_g| | | | | |
|Ebishaju |0.1 |0.1 |0.1 |0.1 |0.1 |
|ebitengwa_total_g | | | | | |
|Ekiriisa |5.7 |9.3 |9.3 |9.3 |9.3 |
|empa-maani_g | | | | | |
|Entacwanyagurwa_g |4 |2 |2 |2 |2 |
|Ekiriisa |61 |23 |23 |23 |23 |
|rugumya-magufa_mg | | | | | |
|Ekiriisa |1.9 |0.2 |0.2 |0.2 |0.2 |
|enkora-shagama_mg | | | | | |
|Ekiriisa |0.5 |0.2 |0.2 |0.2 |0.2 |
|enkora-nkojo_mg | | | | | |
|Vitameeni |45.6 |7.4 |7.4 |6.3 |7.0 |
|rugumya-magufa_mg | | | | | |
|Vitameeni |0.1 |0.0 |0.1 |0.0 |0.0 |
|endinda-bwongo _mg| | | | | |
|Vitameeni |0.1 |0.0 |0.0 |0.0 |0.0 |
|rukora-bwarutukura| | | | | |
|_mg | | | | | |
|Vitameeni |0.2 |0.1 |0.1 |0.1 |0.1 |
|empwera-ntwara-but| | | | | |
|umwa _mg | | | | | |
|Vitameeni |0.1 |0.1 |0.1 |0.1 |0.1 |
|rucwanyagura-nyomb| | | | | |
|eka-mubiri _mg | | | | | |
|Vitameeni |14 |19 |19 |13 |18 |
|rukora-shagama_tot| | | | | |
|al_mcg | | | | | |
|Vitameeni |4000 |2 |2 |2 |2 |
|endinda-maisho_iu | | | | | |
|Ekika kya |200 |0 |0 |0 |0 |
|vitameeni | | | | | |
|endinda-maisho | | | | | |
|ekya_rae_mcg | | | | | |
|Ekika kya |2400 |1 |1 |1 |1 |
|vitameeni | | | | | |
|endinda-maisho | | | | | |
|ekya | | | | | |
|beta-karoti_mcg | | | | | |

Biihirwe: HarvestPlus-Uganda Food Composition Table

c) Emigasho aha magara

Obutunguru bwine emigsaho mingi aha magara; baitu obutunguru butari bumwe
na bumwe bwine emigasho etari emwe n’emwe. Ekyokureeberaho, otutunguru
otukye turimu ebipimo bingi by’engira-migaju kukiza ebitunguru ebihango.
Obutunguru obw’erangi ya kinekye bwine ebirungo bw’emigaju/akahooho kandi
obw’erangi ya bururu erikutukura hamwe n’erangi erikutukura bwine ekirungo
ekirikubuha erangi ya bururu erikutukura. N’ahabw’ekyo ni kirungi kurya
obutunguru bw’ebika bingi.

d) Emitwarize mirungi

Obutunguru niburiibwa munonga omu Uganda, obwo barikubuta haihi omu buri
mucuuzi, emboga, obutogo hamwe n’omu biihuro by’emboga n’ebijuma bibisi
(saradi).

e) Emitwarize emibi

 i) Ebipimo by’obutunguru ebirikukira kuriibwa nibiba biri bikye:
 tookaagira ngu n’egabo.

 ii) Obumwe abantu nibateeka munonga obutunguru kandi eki nikimaramu
 ebiriisa ebimwe.

Emboga ezindi

Ezindi mboga eziri kuriibwa omu Uganda zirimu entura/entonga, biringanya,
eshenda, karoti hamwe n’entorobo z’ebyozi.

a) Oku ebi birikuriibwa

Entonga (entura) na biringanya nibabisiika kandi bikora nk’emboga. Hoona
nabwo, nibabigaita omu mboga, omucuuzi hamwe n’obutogo. Bitu entura
(entonga) zo obumwe nibazitungika aha byokurya, bazitaburamu amaizi
n’omwonyo, bazikyeba kukora emboga. Bwakatunkuma nabwo nibabutebeekanisa
omu muringo nigwo gumwe.

Entorobo (obwozi buto) obumwe nibabutabura omu bishuusha (amababi g’ebyozi)
babitabura kukoramu ekivurugye. Kandi obumwe, ka gaamu k’ebinyoobwa nainga
emboga zaabyo nibazigaita omu kivurugye eki kwongyera aha biriisa.

Eshenda nazo obumwe nibazikoresa nk’akahooho omu Uganda. Eshenda embisi
(etarikushaariira munonga) nibagigaita n’ezindi mboga nka karoti, enyaanya
kukora ekiihuro ky’emboga hamwe n’ebijuma ebibisi (saradi).

b) Ebiriisa ebirimu

Emboga ezi tizirimu ebiriisa bingi nk’oku abantu baingi barikuteekateeka.
Ziine ebiriisa by’emiringo mingi kwonka omu bipimo bikye. Ekyokureeberaho,
ziine ebipimo bikye bya vitameeni rukora-shagama na vitameeni endinda-
maisho.

Eshenda (ey’erangi ya kinyansi, kinekye hamwe n’erikutukura) eine vitameeni
rugumya-magufa omu bwingi kandi zo entorobo z’ebyozi ziinemu ebika bya
vitameeni endinda-maisho ebiringaniire.

Ekipande 33: Ebiriisa ebiri omu ntonga (entura), entorobo z’ebyozi hamwe
n’eshenda y’erangi ya kinyansi

|  |Biringanyi|Biringanyi|Entula |Entula |Entula |Entorobo|Eshenda |
| |, ei |, Ei |(entonga) |(entonga), |(entonga|z’ebyozi|ya |
| |baatogosa |baatungika|, ezi |Ei |), ezi |ezi |kinyansin|
| | |aha mutwe |baatogosa |baatungika |baasiika|baatogos|enenuzire|
| | |gw’ebindi | |aha mutwe | |a |, ei |
| | |byokurya | |gw’ebindi | | |baatogosa|
| | | | |byokurya | | | |
|Amaizi_g |92.4 |87.5 |89.7 |87.5 |87.5 |93.7 |93.9 |
|Ekyomire_g |7.6 |12.5 |10.3 |12.5 |12.5 |6.3 |6.1 |
|Amaani_kcal |24 |40 |35 |39 |39 |20 |20 |
|Ekiriisa |1 |1.6 |0.8 |1.7 |1.7 |0.7 |0.9 |
|enyombeka-mubiri_| | | | | | | |
|g | | | | | | | |
|Ebishaju |0.2 |0.3 |0.2 |0.3 |0.3 |0.1 |0.2 |
|ebitengwa _g | | | | | | | |
|Ekiriisa |5.7 |9.4 |8.7 |9.4 |9.4 |4.9 |4.6 |
|empa-maani_g | | | | | | | |
|Entacwanyagurwa_g|3 |5 |3 |6 |6 |1 |2 |
|Ekiriisa |9 |15 |6 |15 |15 |15 |10 |
|rugumya-magufa_mg| | | | | | | |
|Ekiriisa |0.2 |0.3 |0.3 |0.4 |0.4 |0.6 |0.3 |
|enkora-shagama_mg| | | | | | | |
|Ekiriisa |0.2 |0.3 |0.1 |0.3 |0.3 |0.2 |0.1 |
|enkora-nkojo_mg | | | | | | | |
|Vitameeni |1.9 |2.5 |1.1 |2.6 |2.6 |4 |68.3 |
|rugumya-magufa_mg| | | | | | | |
|Vitameeni |0 |0 |0 |0 |0.1 |0 |0 |
|endinda-bwongo_mg| | | | | | | |
|Vitameeni |0 |0.1 |0 |0.1 |0.1 |0.1 |0 |
|rukora-bwarutukur| | | | | | | |
|a _mg | | | | | | | |
|Vitameeni |0.6 |0.9 |0.6 |1 |1 |0.4 |0.5 |
|empwera-ntwara-bu| | | | | | | |
|tumwa _mg | | | | | | | |
|Vitameeni |0.1 |0.1 |0.1 |0.1 |0.1 |0 |0.1 |
|Rucwanyagura-nyom| | | | | | | |
|beka-mubiri _mg | | | | | | | |
|Vitameeni |19 |21 |10 |22 |25 |6 |7 |
|rukora-shagama_to| | | | | | | |
|tal_mcg | | | | | | | |
|Vitameeni |26 |38 |30 |34 |38 |224 |296 |
|endinda-maisho_iu| | | | | | | |
|Ekika kya |15 |23 |18 |20 |23 |99 |166 |
|vitameeni | | | | | | | |
|endinda-maisho | | | | | | | |
|ekya | | | | | | | |
|beta-karoti_mcg | | | | | | | |
|Enkora |0 |0 |0 |0 |0 |62 |6 |
|endinda-maisho_mc| | | | | | | |
|g | | | | | | | |

Biihirwe: HarvestPlus-Uganda Food Composition Table

c) Emigasho aha magara

Emboga zoona ezi zirimu ebipimo birungi by’entacwanyagurwa ebirikuhwera omu
kutambuza n’okucwanyagura ebyokurya, ebishaju hamwe n’okubikoraho
bitakajwangiibwe omu shagama, kandi neekyendeeza n’akabi k’okukwatwa
endwara ezitakira.

d) Emitwarize mirungi

 i) Ni kirungi kuta emboga zoona ezi omu kiihuro kwenda ngu otunge
 entacwanyagurwa kandi oyerinde enjara, obwo orikugyeteguurira.

 ii) Emboga ezi ni nungi waazitungika aha mutwe gw’ebindi byokurya.

e) Emitwarize mibi

 i) Entura (entonga) na biringanya obumwe nibabisiika kukora emboga nari
 akokurya k’aharubaju. Eki tikiri kirungi ahakuba okusiika nikwongyera
 ebishaju omu kiihuro.

 ii) Abantu baingi nibakoresa eshenda (enuzire) nk’omugaju (akahooho), obwo
 barikugishara bakagisiikira omu buto erikwosya munonga. Eki ni kibi
 ahakuba nikireetera baafeerwa vitameeni rugumya-magufa eri omushenda
 ezinuzire.

 EKICWEKA KYA MUNAANA

OBWOKURYA

Obwokurya oburikukira kushangwa omu butare bwa Uganda burimu obubanda,
kyapati, amandaazi, sumbuusa, donati n’ebindi. Obundi bwokurya burimu
chipusi z’emondi hamwe na muhogo, bagiya, otunyoobwa otukarangire, enjuma
hamwe n’emiryo mikuru eyokize nka muhogo, ebitakuri hamwe n’ebicoori.

8.1 Obubanda

Obubanda n’otugaati oturikukorwa omu saano ya muhogo nari obuhunga ei
barikukanda n’eminekye, reero bakabisiika munonga. Obubanda n’akagaati
akarikurahuka kuteekwa kandi nikakundwa abato n’abakuru. Akahooho kabwo
ak’omutaano akarikuruga omu minekye ya kabaragara esiikire nikashendashenda
kandi baingi kabareetera baaragarwa orufuzi.

a) Ebiriisa ebirimu

Ebiriisa ebiri omu bubanda nibyegamira ekika hamwe n’obwingi bw’eminekye
hamwe n’ekika kya buto ei waasiikisa. Nk’oku oraareebe omu kipande ahaifo,
omunekye gwa kabaragara gumwe oguringaniire nigubaasa kukuha obucweka 10
ahari 100 bw’amaani ag’omubiri gurikwetenga buri kiihuro ekirimu ekipimo
ky’amaani ekirikwingana otwani (kcal) 2,500. Hoona nabwo, obubanda
nibubaasa kuba oburugo burungi bwa vitameeni rugumya-magufa hamwe na
vitameeni endinda-maisho.

Ekipande 34: Ebiriisa ebiri omu bwokurya oburikukira kuriibwa (guraamu 100
buri kokurya)

 |Akabanda (ak’eminekye n’esaano ya muhogo |Kyaapatti |Bagiya |Amandaazi
|Donati |Sumbuusa y’enyama y’ente |Sumbusa ey’obushaza |Sumbuusa y’emboga
ezirikwiragura | |Amaani (g) |39.8 |32.1 |31.6 |19.6 |19.6 |20.4 |31.5
|31.5 | |Amaani (kcal) |254 |275 |330 |426 |426 |593 |472 |472 | |Ekiriisa
enyombeka-mubiri (g) |1.7 [3%] |9.1 [13%] |6.7[8%] |5.2 [5%] |5.2 [5%] |5.1
[3%] |3.1 [3%] |3.1 [3%] | |Ebishaju ebitengwa (g) |6.4 [23%] |1.2 [4%]
|12.2 [33%] |22.9 [48%] |22.9 [48%] |56.1[85%] |41.8[80%] |41.8 [80%] |
|Ekiriisa empa-maani (g) |48.7[75%] |55.7[83%] |48.3[59%] |50.8[47%] |50.8
[47%] |17.9[11%] |22.3 [18%] |22.3 [18%] | |Entacwanyagurwa (g) |3 |2 | |2
|2 |2 |2 |2 | |Ekiriisa rugumya-magufa (mg) |20 |86 |57 |60 |60 |34 |32 |32
| |Ekiriisa enkora-shagama (mg) |1.1 |1.4 |4.0 |1.1 |1.1 |0.8 |0.8 |0.8 |
|Ekiriisa enkora-nkojo (mg) |0.4 |0.8 |0.4 |0.4 |0.4 |0.7 |0.3 |0.3 |
|Vitameeni rugumya-magufa (mg) |32.0 |0.0 |0.0 |0.1 |0.1 |1.0 |4.0 |4.0 |
|Vitameeni rukora-shagma (µg) |16 |24 |122 |46 |46 |6 |11 |11 | |Vitameeni
endinda-maisho (IU) |455 |0 |0 |10 |10 |560 |620 |620 | |Ekika kya
vitameeni endinda-maisho ekya beta-karotiini (µg) |64 |0 |0 |0 |0 |0 |0 |0
| |†Oihireho kyapati, obwokurya obundi nibabusiika munonga.

Biihirwe: HarvestPlus-Uganda Food Composition Table

c) Emigasho aha magara

Obubanda nibuha omubiri amaani. Obubanda obu barikukora barikusiikisa buto
eyongyeirwemu ekiriisa kya vitameeni endinda-maisho nari egyo ekorwa omu
buto ya kicungwa ekorwa omu bikindo nibuha omubiri ekiriisa kya vitameeni
endinda-maisho kandi egi neehwera omubiri okukura.

d) Oku obubanda burikuriibwa

Abantu baingi tibarikwesiikira bubanda. N’ahabw’ekyo, nibabugura aha
mihanda, amaduuka agarikuguza otwokurya hamwe n’omu birabo by’ebyokurya
(hoteeri). Abamwe nibakoresa obubanda nk’ekyokunywisa chai nari ekindi
kyokunywa kandi kandi abandi nibaburya bwonka. Obubanda hoona nabwo
nibubaasa kugaburwa nk’ekyokurya kimwe aha kiihuro kandi bubaasa kuriibwa
n’emboga z’ebihimba, obushaza, ebinyoobwa, emboga ezirikwiragura hamwe
n’emicuuzi.

d) Emitwarize mirungi

 i) Ahabw’okugira ngu nibabusiika munonga, oshemeire kwepimira obubanda
 kwenda ngu otarya bwingi.

 ii) Okunywera obubanda aha byokunywa ni kirungi ahakuba nikikyendeeza
 obwingi bw’obubanda obu oraarye ahakuba noorahuka kwiguta waaba
 noonywa.

 iii) Okuriisa obubanda emboga nari okunyweraho ekyokunywa nk’amaizi nari
 eshande nikikyendeeza akabi k’okurwara ekiheero/okugumirwa.

e) Emitwarize mibi

 i) Okuta akasaano k’okukora emigaati omu bubanda nikibworobya; baitu
 obubanda nibunywa buto nyingi waaba noobusiika kandi okurya buto
 nyingi n’eky’akabi aha magara gaawe.

 ii) Okusiika obubanda nikikira kutwara buto nyingi. Abari kubusiikira
 n’okubuguriza aha mihanda nibakira kukoresa buto ei baasiikiiseho
 emirundi mingi kwenda ngu bakyendeeze aha sente ezi baraakorese. Baitu
 omuze ogu ni mubi ahakuba nikireetera obubanda bwagira ebishaju
 ebitarikwetengwa omu mubiri, mpaho byongyera aha kabi k’okukwatwa
 ekookoro hamwe n’endwara z’omutima.

 iii) Okubiika obubanda obwire bwingi munonga ti kirungi ahakuba obubanda
 niburahuka kusiisikara kandi buhumba n’obu waakuba otarikubureebaho
 ruhumbwe. Eki nikikurwaza endwara ezireetwaho okurya ebyokurya ebiine
 oburofa.

8.2 Kyapati

Kyapati n’omugaati gubarikusiikira aha kikaraaya kuruga omuri ngano.
Kyapati eine omubiri mukye kandi n’eya saako. Omwonyo n’ebirungo ebindi
nk’obutunguru nibakira kubyongyera omu ngano ei baaheza kukanda kutamu
akahooho baitu omu rurimi orworobi, kyapati n’engano ei barikusiika
ekanzire. Okwongyeramu ebirungo ebirimu ebindi biriisa nk’esaano ya
moringa, eya karoti hamwe n’ey’empokya nikyongyera ebiriisa omu kyapati.

Oku kyapati erikuriibwa

Omu bicweka bya rwagati na burengyerwa-izooba bwa Uganda, kyapati neeriibwa
nk’akokurya kandi obumwe baginywera aha chai nari ebyokunywa nk’eshande
y’obutunda. Hoona nabwo, kyapati nibagigabura nk’ekiihuro, obwo
barikugiriisa emboga z’ebihimba nari obushaza nari omucuuzi gw’enyama
y’enkoko n’ey’ente. Omu byokurya ebi barikuguriza aha muhanda, kyapati
nibagizinga omu mahuri (rolekisi), nari bagijwanzya omu bihimba nari
obushaza (ekikomando) kandi eminyeeto n’abaana nibo barikukira kurya ebi.

b) Ebiriisa ebirimu

Ebiriisa ebiri omu kyapati nibyegamira omutindo gw’engano ogwakoresibwa
kugikora. Engano eyongyeirwemu ebiriisa hamwe n’egyo esiirwe omu njuma
zitashushwire neekora kyapati y’omutindo gw’ahaiguru munonga. Nk’oku
twakworeka omu kipande aharuguru, kyapati erimu ebishaju hamwe n’ekiriisa
empa-maani. Kyapati ekozirwe omu ngano eyongyeirwemu ebiriisa n’oburugo
burungi bw’omwonyo enkora-shagama hamwe na vitameeni enkora-shagama.

c) Emigasho aha magara

Kyapati neeha omubiri amaani kandi egyo eyongyeirwemu ebiriisa neekyendeeza
aha kabi k’okwomankana ahakuba erimu omwonyo hamwe na vitameeni enkora-
shagama.

d) Emitwarize mirungi

 i) Kyapati n’emwe aha migaati etagumire kukora kandi erikubaasa kukorwa
 omu buto nkye. Eki nikireeta yaaba ey’omugasho aha magara kukira
 obwokurya obusiikire munonga.

 ii) Okugabura kyapati nk’ekyokurya kimwe aha kiihuro, nari okugikoramu
 rolekisi n’ekikomando nikyongyera aha biriisa ebigirugamu kandi
 kikyendeeza aha kabi k’ekiheero (okugumirwa).

e) Emitwarize emibi

 i) Okuta akasaano k’okuteeka emigaati omu kyapati nikigyorobya; baitu
 kyapati neenywa buto nyingi waaba noogisiika kandi okurya buto nyingi
 n’eky’akabi aha magara gaawe.

 ii) Okusiika munonga kyapati nakyo kiizire nikikwata akati kandi eki
 kishemeire kujumiirirwa ahakuba okusiika munonga nikireka buto nyingi
 omu kyapati.

8.3 Amandaazi na donati

Hariho emiringo mingi y’okuteeka amandaazi na donati. Baitu ebirikukira
kuriibwa omu Uganda nibikorwa omu ngano ekanzire n’amaizi. Shukaari obumwe
neeyongyeramu kunuza otugaati otu baitu obwahati bamwe aha bantu
abarikuguriza amandaazi na donati aha mihanda batandikire kugaitamu emboga
nka karoti. Abandi nibakora amandaazi na donati kuruga omu ngano ekanzire,
reero bahindura aha nshusha. Baitu okutwarira hamwe, amandaazi nigakira
kuba goorobi kandi garimu buto nyingi kukira donati ezirikuba zoorobi kandi
zigumire.

a) Oku amandaazi na donati birikuriibwa

Omu bicweka bya rwagati na burengyerwa-izooba bwa Uganda, amandaazi na
donati nibikira kuriibwa nk’akokurya kandi obumwe babinywisa chai hamwe
n’ebindi byokunywa.

b) Ebiriisa ebirimu

Reeba ekipande aharuguru. Amandaazi na donati ebiri omu kipande ekyo
bikakorwa omu birungo birikushushana.

c) Emigasho aha magara

Amandaazi na donati nibireebwa nk’ebitaine biriisa ahakuba biine ekiriisa
empa-maani omu bwingi hamwe n’ebindi biriisa omu bipimo bikye. Nk’oku
kyayorekwa omu kipande aharuguru, kimwe kya kabiri (1/2) ky’amaani nikiruga
omu bishaju n’ahabw’ekyo amandaazi na donati ni birungi ahari abo
abarikwenda kwongyera aha bishaju hamwe n’amaani.

d) Emitwarize mirungi

Waayepimira amandaazi na donati (waaba otabiriire kirenga), nibibaasa kuba
ebyokurya bimwe aha kiihuro ebirikuheereza amagara marungi, namunonga aha
bantu abarikwetenga amaani maingi nk’abaana b’eishomero hamwe n’abo
abarikurya ebiihuro bikye omu izooba.

e) Emitwarize mibi

 i) Okwongyera ebitumbisa bingi omu mandaazi na donati kwenda ngu
 bihanguhe nikireetera byanywa buto nyingi kandi buto nyingi n’ey’akabi
 aha magara gaawe.

 ii) Amandaazi na donati ebibarikukora omu bikanzire ebyobrobi nibikira
 kuzamu buto nyingi, ekirikuta amagara omu kabi.

8.4 Sumbuusa

Sumbuusa n’otugaati otu barikuzinga reero bakateekamu ebihimba, enyama,
kabegi hamwe n’ezindi mboga nka karoti n’obutunguru omu nda. Akashaho aku
barikutamu ebi nibakasiika kuruga omu bikanzire n’ebirungo ebirikushushana
n’ebyo ebiri kukorwamu kyapati. Akashaho aku barikukomamu obushaza n’ebindi
nibubaasa kugira akabiri kakye nari kahango, baitu omu Uganda akabiri
k’akashaho akakomwamu obushaza n’ebindi nikaba karinganiire.

a) Oku sumbuusa zirikuriibwa

Omu bicweka bya rwagati hamwe na burengyerwa-izooba, sumbuusa nibazirya
nk’obwokurya kandi nibakira kuzinywesa chai n’ebindi byokunywa.

b) Ebiriisa ebirimu

 Reeba ekipande aha ruguru. Okutwarira hamwe, sumbuusa ziine ebishaju bingi
kukiza amandaazi, donati hamwe na kyapati ahakuba buto erikuza omu
biwaakoma omu nda yoona teri kutoonyorokamu kurungi. Ebika bya sumbuusa
byona ebi twayoreka omu kipande aha ruguru biine obwingi bw’ebishaju oburi
kurenga guraamu 40. Ahabw’okugira ngu sumbuusa ti zirimu ngano nyingi
n’obundi bw’okurya, obucweka 80 ahari 100 bw’amaani agarikuruga omu
sumbuusa nigaruga omu bishaju. Baitu kurugiirira aha ki waata omu nda
y’akashaho (obushaza, enyama, n’ebindi) hamwe n’obwingi bwa buto ei
byanywa, sumbuusa neebaasa kukuha ekipimo kya vitameeni endinda-maisho
eringaniire.

c) Emigasho aha magara

Okutaana n’enyikiriza erikugira ngu sumbuusa n’akokurya akarikuha amagara
marungi, sumbuusa n’ey’akabi aha magara kukira obwokurya obundi ahakuba
eijwiremu ebishaju.

d) Emitwarize mirungi

 i) Okwanika/okuteeka sumbuusa omu oveni nk’oku emigaati eteekwa nikibaasa
 kukyendeeza obwingi bwa buto.

 ii) Waarya eziringaniire, sumbuusa nizibaasa kuba kimwe aha byokurya
 ebirikukora ekiihuro ekirikuha amagara marungi kandi nizibaasa kuba
 nungi aha bantu abarikwetenga amaani nk’abaana b’eishomero hamwe n’abo
 abarikurya ebiihuro bikye omu izooba.

e) Emitwarize mibi

 ← Okusiika akashaho k’okukomamu obushaza n’ebindi otakabikomiremu ni
 kibi ahakuba nikyongyera buto omuri sumbuusa.

 ← Okukoma kubi sumbuusa nikireetera buto yaaza omu bi waakomera omu
 nda.

EKICWEKA KYA MWENDA

EBISHAJU NA BUTO

Ebishaju na buto byona hamwe nibyetwa ebishaju ebitengwa kandi biine
omugasho muhango ahakuba nibikora amaani kandi bihwera n’omu kujwanga
kw’ebiriisa ebirikubaasa kwenga omu bishaju. Buto ekorwa omu mizeituuni
hamwe n’omu bicoori neekira kushangwa omu ndembo. Hariho ebishaju hamwe na
buto ebirikukoresibwa omu kuteeka omu Uganda kandi nibikorwa omu bikindo,
amacanda, simu-simu hamwe n’empokya. Okutwarira hamwe, ebishaju na buto
nibibaasa kuteebwa omu bibiina ebi.

a) Okubiri kukoresibwa

Omu bicweka bya rwagati hamwe na burengyerwa-izooba bwa Uganda, ebishaju na
buto nibikoresibwa omukusiika omucuzi hamwe n’emboga. Omu ndembo, buto
hamwe n’ebishaju by’empunu nibikoresibwa kusiika emboga z’emiringo etari
emwe n’emwe. Omukuteeka ebyokurya ebitaine iteeka, buto nk’ey’emizeituuni
hamwe n’eya simu-simu nibagisiiga ahabyokurya ebiriibwa bibisi (saradi).
Amajuta g’ente nibagata omu mboga nk’ebihimba hamwe n’emboga zikwiragura
ezikyebire. Obu bicweka bya burengyerwa-izooba bwa Uganda, eshabwe
nibagiriisa oburo.

b) Ebiriisa ebirimu

Ebishaju obumwe nibimanyisa eby’empunu, amajuta g’ente hamwe n’ago agakorwa
omubihingwa. Buto nayo eijwiremu ebishaju. Ebishaju nka Tamu, Kimbo,
Cowboy, amajuta ga magariini, hamwe n’amajuta g’ente biinemu ekiriisa
enyombeka-mubiri, empa-maani hamwe n’amaizi. Omu Uganda, buto eyongyeirwemu
vitameeni endinda-maisho, ekirikureetera ebika bya buto bingi byagira
ebipimo by’ahaiguru ebya vitameeni egi. Ahaifo nitukworeka ebiriisa ebiri
omu buto n’ebishaju ebirikukoresibwa omu Uganda.

Ekipande 35: Ebiriisa ebiri omu guraamu 100 za buto n’ebishaju
ebirikukoresibwa omu Uganda

Ekyokurya |Amaizi(g) |Ekyomire (g) |Amaani
(kcal) |Ekiriisa enyombeka-mubiri (g) |Ebishaju ebitengwa (g) |Ekiriisa
empa-maani (g) |Ekiriisa rugumya-magufa (mg) |Ekiriisa enkora-shagama (mg)
|Ekiriisa enkora-nkojo (mg) |Vitameeni endinda-maisho (IU) | |Buto
y’emboga, bidco, ufuta, embisi |0.0 |100.0
|884 |0.0 |100.0 |0.0 |0 |0.0 |0.0 |6353 | |Buto y’emboga, bidco,
goldenfry, embisi |0.0 |100.0 |884 |0.0 |100.0
|0.0 |0 |0.0 |0.0 |6353 | |Buto y’emboga, mukwano, eyongyeirwemu ebiriisa,
embisi |0.0 |100.0 |884 |0.0 |100.0 |0.0 |0 |0.0
|0.0 |6353 | |Buto y’emboga, roki, embisi
 |0.0 |100.0 |884 |0.0 |100.0 |0.0 |0 |0.0 |0.0 |6353 | |Buto y’emboga,3
star, embisi |0.0 |100.0 |884 |0.0
|100.0 |0.0 |0 |0.0 |0.0 |6353 | |Buto y’emboga, bidco, eyongyeirwemu
ebiriisa, embisi |0.0 |100.0 |884 |0.0 |100.0
|0.0 |0 |0.0 |0.0 |6353 | |Buto y’emboga, taso, embisi
 |0.0 |100.0 |884 |0.0 |100.0 |0.0 |0 |0.0 |0.0 |4200 | |Buto y’emboga,
nile, eyongyeirwemu ebiriisa, embisi |0.0 |100.0
|884 |0.0 |100.0 |0.0 |0 |0.0 |0.0 |6353 | |Buto y’emboga, rafiki, embisi
 |0.0 |100.0 |884 |0.0 |100.0 |0.0 |0 |0.0
|0.0 |6353 | |Buto y’emboga, (ey’enjuma z’amacanda) sunflower seed, embisi
 |0.0 |100.0 |884 |0.0 |100.0 |0.0 |0 |0.0 |0.0 |0
| |Buto y’emboga, (ey’enjuma z’empokya) soybean seed, embisi
 |0.0 |100.0 |884 |0.0 |100.0 |0.0 |0 |0.1 |0.0 |0 | |Buto
y’emboga, tamu, embisi |26.2 |73.8 |622
|0.3 |70.2 |1.5 |7 |0.1 |0.1 |6353 | |Buto y’emboga, kimbo, embisi
 |26.2 |73.8 |622 |0.3 |70.2 |1.5 |7 |0.1 |0.1
|6353 | |Buto y’emboga, cowboy, embisi
|26.2 |73.8 |622 |0.3 |70.2 |1.5 |7 |0.1 |0.1 |6353 | |Buto y’emboga,
blueband embisi |26.2 |73.8 |622 |0.3
|70.2 |1.5 |7 |0.1 |0.1 |2310 | |Buto y’emboga, chipsy, embisi |26.2 |73.8
|622 |0.3 |70.2 |1.5 |7 |0.1 |0.1 |6353 | |Buto y’emboga, (ahu ekuruga
tihaayorekwa, embisi |26.2 |73.8 |622 |0.3 |70.2 |1.5 |7 |0.1 |0.1 |6353 |
|Ebishaju by’omunyamaishwa, amajuta g’ente, amabisi
 |0.2 |99.8 |876 |0.3 |99.5 |0.0 |4 |0.0 |0.0 |3069 | |Ebishaju
by’omunyamaishwa, eby’empunu, ebibisi
 |0.0 |100.0 |902 |0.0 |100.0 |0.0 |0 |0.0 |0.1 |0 | |Ebishaju
by’omunyamaishwa, mutton, ebibisi
|0.0 |100.0 |902 |0.0 |100.0 |0.0 |0 |0.0 |0.0 |0 | |c) Emigasho aha magara

N’obu ebishaju biraabe biine akakwate n’endwara nyingi ezitarikukira,
n’ekiriisa ky’omugasho aha magara. N’oburugo bukuru bw’amaani kandi
nikihwera omukujwanga kwa za vitameeni ezirikubaasa kwenga omubishaju.
Ebishaju biirimu ebirungo ebiine emigasho mingi omu mibiri yaitu, erimu
nk’okutangira okuzimba ebicweka by’omubiri nk’enyama hamwe n’engingo.
Ebishaju ebimwe nibimanywa ahabw’okurinda omubiri obutakwatwa oburwaire.
Ekyokureeberaho, ebishaju by’ekikira ky’entaama nibikyendeeza aha kabi
akareetwa obusheru.

Waaba noogura ebishaju na buto, ni kirungi otoorane ebishaju eby’amaizi
nainga ebyo ebirikurahuka kuyaga ahakuba ebi nibibaasa obutarahuka kwekwata
bikebumba byaheza kuhika omunda, reero bikakureetera oburemeezi. Okutwarira
hamwe, buto zoona ezikuruga omubihingwa/omubimera n’ez’omugasho aha magara
kukira ebishaju ebiruga omunyamaishwa oihireho buto ezo ezirikubaasa
kukwatana n’omwoya gwa hayidurogyeni. Buto etari nungi aha magara
n’ey’ebikindo hamwe n’ey’eya kokonati ahakuba buto ezi ziine ebishaju
ebicwekire.

d) Emitwarize mirungi

i) Ni kirungi kwiha ebishaju omubyokurya ebituri kurya. Ekyokureeberaho,
 ebinyoobwa, simu-simu, amacanda, empokya, amahuri, amate, enyama
 n’ebyenyanja, byona birimu ebishaju ebyabihangiirwemu. Abantu baingi
 abakuru nibabaasa kutunga ebishaju ebi emibiri yaabo erikwetenga kurabira
 omukurya ebyokurya ebi.
ii) Ebyenyanja by’ebishaju hamwe na zaabuto eziruga omumboga (oihireho buto
 eruga omubikindo) n’oburugo burungi bw’ebishaju ebiine omugasho aha
 magara. Noohaburwa kwongyera ebipimo bikye by’ebishaju ebi omukiihuro
 kyawe.
iii) Ni kirungi kuharagata ebishaju aha nyama otakagiteekire kwehara okurya
 ebishaju bingi. Waakora eki, toshemeire kwongyera buto nari ebishaju
 byona omu nyama waaba noogiteeka. Ebishaju ebirikuba byasigara omunyama
 nibimara kuteeka enyama otongyeiremu ebindi.

e) Emitwarize mibi

i) Abantu baingi nibaikiriza ngu ebishaju ni birungi aha magara kukira
 buto, ekirikureetera bakoresa ebishaju. Eki ti kirungi ahakuba ebishaju
 kubikuhora nibikwatana, byebumba kandi bibaasa kwerunda omu misi reero
 bireete endwara z’omutima hamwe n’eshagama. Ni kirungi kutoorana buto
 omumwanya gw’ebishaju ebikwataine n’ebyo ebitakwataine munonga.
ii) Baingi nibakira kwosya ebishaju na buto n’omuriro mwingi baaba
 nibasiika. Eki nikireetera omuntu yaarya emiringo y’ebishaju
 etarikwetengwa omumubiri, kandi nikiteeka amagara omukabi k’okukwatwa
 endwara ezitakira nk’ekookoro hamwe n’endwara z’omutima.
iii) Ku barikuba nibagura ebishaju na buto, abantu nibagyendera aha
 mihendo. Ekyokureeberaho n’abantu bakye abarikugura buto ekozirwe
 omumacanda gonka, nari omu simu-simu nainga emizeituuni. Baitu abantu
 nibagura buto ekozirwe omubikindo hamwe n’ebipimo bikye bya simu-simu
 n’amacanda. Ni kirungi kumanya ngu ebishaju na buto ebikozirwe omu
 birungo ebirikugura sente nkye baitu bitari birungi aha magara nka buto
 y’ebikindo nibiiza bikwihamu sente nyingi obwire bwaguma nibugyenda obwo
 orikuraguriza n’okutuura n’endwara ezitakira.

Ebihandiiko by’okujuriza:

Bareja B (2010) List of pulses or grain legumes and their various names.
 URL http://www.cropsreview.com/grain-legumes.html Accessed June 4 2015

Campbell M. Beta carotene and mangoes. URL
http://healthyliving.azcentral.com/betacarotene-mangoes-17152.html

CGIAR. Roots, tubers and bananas. URL http://www.rtb.cgiar.org/ Accessed
June 4 2015

CGIAR (2015) Cocoyam’s potential for nutrition and income still to be
tapped. URL http://www.rtb.cgiar.org/cocoyams-potential-for-nutrition-and-
income-still-untapped/#sthash.gy2iH3A2.dpuf Accessed April 20 2015

Dairy Council of California. Health Benefits of Meats, Beans and Nuts.
http://www.healthyeating.org/Healthy-Eating/All-Star-Foods/Meat-Beans.aspx
Accessed June 4 2015

Erhardt J (2007) NutriSurvey for Windows. SEAMEO-TROPMED RCCN-University of
Indonesia. www.nutrisurvey.de

Goode P M (1989) Edible plants of Uganda: The value of wild and cultivated
plants as food. FAO Food and Nutrition Paper.

HarvestPlus-Uganda Food CompositionTable. Accessed November 2, 2014

Jenkins DJ, Hu FB, Tapsell LC, Josse AR, and Kendall CW (2008) Possible
benefit of nuts in type 2 diabetes. Journal of Nutrition,138(9):1752S-
1756S. URL http://www.ncbi.nlm.nih.gov/pubmed/18716181 Accessed January 18
2015

Pulse Canada. What is a pulse? URL http://www.pulsecanada.com/about-
us/what-is-a-pulse Accessed June 4 2015

Ros E (2010) Health benefits of nut consumption. Nutrients, 2(7): 252 –
282. http://www.ncbi.nlm.nih.gov/pmc/articles/PMC3257681/ Accessed March 2
2015

The world’s healthiest foods. URL:
http://www.whfoods.com/genpage.php?tname=foodspice&dbid=47. Accessed June 4
2015

United States Department of Agriculture (USDA). Grains. URL
http://www.choosemyplate.gov/food-groups/grains.html Accessed June 8 2015

United States Department of Agriculture (USDA). Protein foods.
http://www.choosemyplate.gov/food-groups/protein-foods.html

[pic]

-----------------------
</runya>
<runya parent_folder="compressedFiles.zip" id="file2565117" filename="OBUGABE BW.doc">
OBUGABE BW’OMUNTU: OBW’AMAGARA, EKITIINISA HAMWE N’OKWERINDA

 EKICWEKA KYA 4 EKY’ENGYENDERWAHO ERIKWETWA “MAPUTO PROTOCOL”

 OKWANJURA EKIHANDIIKO EKI

Ekitongore ekirikwetwa, The Eastern African Sub-regional Support Initiative
for the Advancement of Women (EASSI), n'ekitongore ekitari kya gavumenti
eky'aha rurengo rw'amahanga g'ekicweka kimwe, ekirimu abantu abeehiireyo,
ebitongore ebitari bya gavumenti, hamwe n'ebindi bitongore ebitari bimwe na
bimwe, kigyendereire kutunguura enkorengana y'abashaija n'abakazi omunsi
yoona namunonga omu kicweka kya burugwa eizooba bwa Afirika. Nikikorera
omuri Burundi, Eritrea, Ethiopia, Kenya, Rwanda, Somalia, Tanzania hamwe na
Uganda.

Engyenderwaho erikuza omu Ndagaano Nkuru y’enyikiriza ya Afirika erikukwata
aha Buntu bw’Abantu hamwe n’Obugaba bw’Abakazi erikumanywa nk’Engyenderwaho
ya Maputo eyaateirwe omu nkora omu Kwaikumi na kumwe 2005, neehamya obugabe
bw’abakazi otwariiremu obugabe bw’okwejumbira omu by’obutegyeki hamwe
n’eby’entuura y’abantu byona, obwo barikubyejumbiramu n’abashaija, kuhika
aha kwebaasiza amagara gaabo g’okuzaara kandi n’okukomya okusiraamura
obukazi (kushara ebicweka bimwe by’omubonano). Nk’oku eiziina ryayo
ririkugira, Engyenderwaho egi ekateebwaho amahanga ageeteeraniire omu
mukago gwa Afirika omu muringo gw’Engyenderwaho, erikuza omu Ndagaano Nkuru
ya Afirika ey’obuntu hamwe n’Abugabe bw’Abantu.

Ekicweka kya 4 ky’Engyenderwaho ya Maputo, nikihamiza kimwe omurimo mukuru
gw’abakazi omu kurinda imicwe n’ebyobuhangwa bwa Afirika, barikugyendera
aha mateeka g’oburingaaniza, obusingye, obugabe, ekitiinisa, okukwatanisa
hamwe n’obutegyeki burungi obwo otaireho n’okumanya omugasho muhango
gw’abakazi omu ntunguuka.

Engyenderwaho n’ekintu kikuru omu nteekateeka, omugasho gwayo mukuru
n’okureeba obugabe bw’abakazi omuri Afirika bwabaho, obwo harikwebembezebwa
oburingaaniza omu bashaija n’abakazi. Neehamiza kimwe okutwarira hamwe,
obuteebaganisamu hamwe n’okukorengana omu nshonga ezikwatiraine n’obugabe
bw’abakazi oburikumanywa omu mahanga goona kandi oburikuhamibwa omu
bihandiiko byona by’obugabe bw’abantu omu mahanga goona nka ebiragiro
bikuru ebirikwetwa: Universal Declaration of Human Rights (UHDR), the
international Covenant on Civil and Political Rights (ICCPR), The
International Covenant on Economics social and Cultural Rights (ICESCR),
the Convention on the Elimination of All Forms fo Descrimination Against
Women (CEDAW) hamwe n’engyenderwaho eraabite omu nkora erikwetwa The
African Charter on the Rights and Welfare of the Child otaireho n’ezindi
ndagaano z’aha rurengo rw’amahanga g’ekicweka kimwe hamwe n’amahanga goona.

ENGYENDERWAHO YA MAPUTO

Ekicweka 4: Obugabe bw’omuntu: obw’Amagara, Ekitiinisa hamwe n’Okwerinda

Ekicweka 4: Buri mukazi aine kuheebwa obugabe bw’amagara ge, ekitiinisa,
kandi arindwe. Omuringo gwona ogwakubaasa kunyunyuuta, kubonabonesa,
nainga kumuha ebifubiro bikumaraho ekitiinisa ky’omukazi,
tigurikwikirizibwa.

Ekicweka 4 (2) nikigira ngu abaateireho omukono nibaza kugyezaho
ekirikubaasika kureeba ngu ebi ahaifo byabaho:

 a) Kutaho ebiragiro kandi bikateebwa omu nkora ebirikuzibira emiringo
 yoona y’okubonabonesa abakazi otaireho okugyema omukazi kubyama nawe,
 yaaba okubonabonesa oku kubaho omu rwatu nainga omu bwesherekye;

 b) Kutaho nainga kukozesa oburyo bwona bw’ebiragiro, entegyeka, enkora
 hamwe nentuura bw’okuzibira, kufubira hamwe n’okwihiraho kimwe
 emiringo yoona y’okubonabonesa abakazi;

 c) Kumanya ekirikureetaho okubonabonesa abakazi kandi n’ebirikuruga
 omuri okwo kubonabona, reero hakareebeka omubazi ogwakubaasa
 kukitangira n’okukiihiraho kimwe;

 d) Kwongyera amaani omu kwegyesa abantu ebikwatiraine n’obusingye obwo
 barikukozesa endagiiriro y’obwegyese hamwe n’okumanyisana kwenda ngu
 harugireho kimwe enyikiriza ey’ira, hamwe n’ebikorwa ebirikwikiriza
 n’okugumizamu nibibonabonesa abakazi;

 e) Kufubira abarikubonabonesa abakazi kandi kutaho enkora y’okugarura
 abakazi ababonabonesiibwe omu buteeka obu baabaire barimu
 batakabonaboine;

 f) Kutaho enkora hamwe n’obuheereza oburikuhisya okumanyisa narishi
 information, hamwe n’okugarura busya abarikubonabonesa abakazi;

 g) Kuzibira hamwe n’okujumiirira kimwe okupakira abakazi kubaiha omu
 byaro byabo baine ekigyendererwa ky’okubakoramu sente, kufubira
 abarikubapakira kandi n’okurinda abakazi abo abari ahari bugyengye
 y’okupakira;

 h) Kuzibira kubuuririza n’okushoma aha bakazi okwakubaasa kukorwa omuntu
 weena ataine rusa nainga kwikirizibwa, okurugira aha bakazi abo.

 i) Kuha ebintu by’okukozesa nk’oku bibaririirwe omu nkora n’omu
 kureeberera ebikorwa ebyo ebirikuzibira okubonabonesa abakazi.

 j) Kureeba ngu, omu mahanga ago agakirimu ekifubiro ky’okwita abantu,
 omukazi ti yaitwa aine enda nainga arikwonsya;

 k) Kureeba ngu abashaija n’abakazi baashemerererwe omu bugabe bwabo omu
 muringo gw’okutunga obuhungiro kandi haazaho amateeka agarareebe ngu
 abakazi empungi baarindwa gye kurugiirira aha kiragiro ky’ensi yoona,
 obariiremu n’oku bari.
</runya>
<runya parent_folder="compressedFiles.zip" id="file2565118" filename="questionnaire.doc">
Nyowe (itwe) ninkorera purogyekiti erikwetwa PREDICT, progyekiti eya USAID
erikukurirwa puroguraamu erikugyezaho kutanga akabi, erikwetwa Emerging
Pendamic Threats. Purogyekiti egi neekorwa aba Makarere Yunivasite
barikukorengana n’ebitongore bingi omuri Amerika otaireho na Yunivasite ya
Calfonia, Davis. Nitugyezaho kucondooza n’okwenda kumanya oku amagara
g’enyamaishwa, amatungo n’abantu gaine akakwate, nainga garikubaasa
kukosana, reero kituyambe kureeba omu maisho ei ebintu ebikuru ebyakubaasa
kureetaho oburwaire birikuruga. Kimwe aha birikucondoozibwa n’okuhika ahari
buri ka, kwenda kwetegyereza gye omuringo gw’abantu barikutuuramu
n’enyamaishwa hamwe n’amatungo gaabo. Kandi nabwo, nitubuuza abo
abarikutaaha omu kibira, obumwe n’obumwe, omu enyamaishwa zirikutuura. Ndi
hanu erizooba, kukubuuza yaaba noobaasa/nooyenda kwetaba omu
kubuuririza/kucondooza oku obwo orikugarukamu ebibuuzo ebi aha rupapura,
nainga orikugamba naanye. Ebibuuzo nibiza kukutwarira edakiika nka ashatu
zonka (Yoreka edakiika 10 zonka ahari abo abarikukozesa ekibira obumwe
n’obumwe hamwe n’abarambuzi). Kiri ahari iwe kusharaho kwetaba omu
kucondooza oku kandi oine obugabw bw’okugarukamu ekibuuzo nainga okakireeka
waaba otarikwenda. Buri kimwe eki oraatugambire/eki oraahandiike nitwija
kukitwara nk’ekihama kandi n’ebyo byona ebirikukwata aha maka gaawe gaaba
gari omu kucondooza tibiraashohozibwe. Tihaine oraakufubire ngu waagira
eki waagamba, nainga ngu waagira ou waagambaho. Ebi oraatugambire nari ebi
oraahandiike nibiija kutuhwera kwetegyereza gye endwara ezaakubaasa kuruga
omu nyamaishwa nainga amatungo kuza omu bantu, reero tuzigambire
abeebembezi b’ebyaro, eihanga hamwe n’ebitongore ebitari bya gaavumenti
otaireho n’abacondoozi abandi.

Abeetabire omu kucondooza omu ka egi (bateho) baikiriize kutuhwera omu
kucondooza oku.

 A. Iwe nookora ki ekikuru munonga ekirikukubaisaho (amaka gaawe
 noogabaisaho ota)?
 B. Ni mirimo ki endiijo ei orikukora obumwe n’obumwe? (nitumanyisa, tikyo
 eki orikukora buriijo kikakubaisaho, kwonka obumwe n’obumwe nookora
 omurimo ogwo).

1. Omuri egi tahuni/kyaro/mwanya otwiremu obwire burikwingana ki?
2. Waarareebireho enyamaishwa, gatari matungo, ziri haihi n’ahu otwire?
3. Ni nyamaishwa ki nainga ziiha zoona ezi waarareebire haihi n’ahu otwire?
4. Waarareebireho enyamaishwa z’ekishaka ziri omu nju yaawe?
5. Ni ziiha ezi waarareebire omu nju yaawe?
6. Noozireeba emirundi engahi/buri bwire ki omu nju yaawe?
7. Nooteekateeka ngu nikireetwa ki enyamaishwa ezo kutaaha omu nju yaawe?
8. Ni nyamaishwa za muringo ki ezi waarakwasireho omu ngaro zaawe ahari ezo
 ezirikutaaha omu nju yaawe?
9. Ni muringo ki ogu otwire nookoragana n’ezo nyamaishwa?
10. Waaratungireho enyamaishwa y’omukishaka okagireeberera kuruga
 waatandika kutuura omu mwanya ogu? (enyamaishwa ritari eitungo)
11. Ni nyamaishwa ki ei waaratungireho okareeberera?
12. Enyamaishwa egi okagitunga ota?
13. Enyamaishwa yaawe y’otungire okagiiha nkahi?
14. N’ahati okigitungire?/okigiine?
15. Amaizi g’okunywa noogaiha nkahi?
16. Waarareebire enyamaishwa haihi n’ahu orikwiha amaizi g’okunywa? (omu
 mwanya gurikwingana 10m).
17. Ni nyamaishwa ki ezi waarareebire aha mugyera gwanyu?
18. N’emirundi engahi ei waarareebire enyamaishwa aha mugyera ogu
 murikutahaho amaizi?
19. N’emirundi engahi ei waarataahire omu kibira?
20. Ni nshonga ki erikukutwara omu kibira?
21. Ni bintu ki ebi orikubaasa kwiha omu kibira?
22. Ni nshonga ki ezirikutwara abandi bantu b’omu maka gaawe omu kibira?
23. Iwe nainga mwena aha kyaro nimukora ki kubainga ensiri? Shoboorora.

2.1 Ni ryari obu orikurya .............................?
 Ekyenyanja, enkoko, ente, embuzi, empunu, n’ebindi.
2.2 Enyama egyo noogitebeekanisa ota otakagiriire?
2.3 Hariho obu orikurya enyama ya buri nyamaishwa/eitungo yoona
etateekire/mbisi?
2.4 Nitukimanya ngu okurya enyamaishwa gatari matungo ti kya buriijo.
Kwonka, hariho obu iwe nainga omuntu ondiijo w’aha kyaro orikurya enyama
y’enyamaishwa y’ekishaka? N’ekindi ebi oraatungambire omuri eki n’ebihama
byaitu naiwe kandi bigyendereire kumanya okuraahwere amagara g’abantu
b’ekyaro kyona.
2.4A Iwe nainga omuntu w’orikumanya aha kyaro mwarariireho enyamaishwa
y’ekishaka enyimaho (nitumanyisa, omu bwire obu ekibira kya bwindi
kitakakozirwe paaka)?
2.5 Ni nyamaishwa ya muringo ki y’ekishaka ei murikurya?
2.5A Ni nyamaishwa ki y’ekishaka ei mwarariire?
2.6 Ni ryari obu orikurya enyamaishwa nk’egyo?
2.7 Noomanya oku omuntu arikubaasa kutunga enyama y’enyamaishwa?

3.1 Waararumirweho, hazirweho, nainga hutaaziibweho enyamaishwa y’ekishaka?
3.2 Ni nyamaishwa za muringo ki?
3.3 Ni emirundi engahi ei waararumirweho, hazirweho, nainga hutaaziibweho
enyamaishwa y’ekishaka?
3.4 Haine obu iwe nainga ou orikumanya weena orikukora omugyenzo
gw’okukozesa eshagama erugire omu nyamaishwa (nka: ebyokurya, ebyokunywa,
kutinda aha mikoro nainga kugikozesa omu mikoro etari ya butoosha)?
3.5 Ni shagama ya muringo ki ei murikukozesa?
3.6 Ni mugikozesa muta?
3.7 Nimukira kugikozesa ryari?
3.8 Omu mwaka oguhwaire, okakwataho aha nyamaishwa y’ekishaka omu ngaro
zaawe?
3.9 Nookwata nainga obe n’enyamaishwa z’ekishaka kurenga aha murundi gumwe
omu kwezi?
3.10 Ni nyamaishwa za muringo ki?
3.11 Iwe okazikwatira ki?
3.12 Omu nyamaishwa ezi waakwasire, hariho eyaabaire neereebeka kuba
erwaire nainga eine obuhuta?
3.13 Waarariireho ekijuma nainga emboga zirumirweho enyamaishwa?
3.14 Ni byokurya ki ebi waarariire birumirweho enyamaishwa?
3.15 Ebyokurya ebirumirweho enyamaishwa noobirya kangahi?
3.16 Haine emiringo y’enyamaishwa ei orikumanya erikushiisha ebyokurya
ebyo?

4.1 Noogura enyamaishwa ezihuriire nainga zifiire z’okurya enyama?
4.2 Ni kangahi obu orikuza omu katare kugurayo enyamaishwa ezi?
4.3 Enyamaishwa z’okuguza kurya enyama nibazibaagira nkahi?

5.1 Ni matungo ki agu mutungire omu ka yaanyu obwa hati?
5.2 Ni matungo ki agu murikwita ngu murye?
5.3 Ni nkahi ahu murikugaitira, mukagatebeekanisa gye, gakaba ag’okurya?
5.4 Mwisire amatungo angahi omu ka yaanyu egi omu kwezi okuhwaire?
5.5 Waamara kugaita, nooha orikutebeekanisa emitumbi yaago?
5.6 Amatungo gaanyu nimugabaaga muta?
5.7 Ni kangahi obu amatungo gaanyu garikwija omuka yaanyu?
5.8 Haine amatungo gaanyu agarwaire nainga agafiire omu mwaka oguhweire?
5.9 Ni gaahi?
5.10 Waarareebireho enyamaishwa eri omu matungo gaawe? (erikurya nago,
erikuraara nago, birikurwana, n’ebindi?
5.11 Ni nyamaishwa ki?
5.12 Ni kangahi obu enyamaishwa z’ekishaka nk’ezi zirikwija omu matungo?
5.13 Nooriisiza amatungo gaawe haihi n’ekibira?
5.14 Ni kagahi obu orikutwara amatungo gaawe haihi n’ekibira?
5.15 Haine eitungo ryawe eryarahiigireho nainga eyaaraisireho enyamaishwa?
5.16 Ni eitungo ki eryarahiigireho nainga kwitaho enyamaishwa kandi ni
nyamaishwa ki ezi ryaraisire?
5.17 Haine enyamaishwa ezaaraisire amatungo gaawe?
5.18 Ni matungo ki agaaraisirwe enyamaishwa?
5.19 Ni kangahi obu amatungo gaawe garikwitwa enyamaishwa?

6.1 Waarareebireho enyamaishwa nainga obumanyiso bwazo omu misiri yaawe
nainga omu bihingwa byawe?
6.2 Ni nyamaishwa ki ezi waarareebire?
6.3 Enyamaishwa ezi ozireebire omu misiri yaawe kangahi?
6.4 Ni bihingwa ki ebi enyamaishwa ezi zirikushiisha?
6.5 Noorinda ota emisiri yaawe kureeba ngu enyamaishwa ezi
tizaagitaahirira?
6.6 Waarareebireho enyamaishwa nainga obumanyiso bwazo (endibatiro, enkari,
ekinuuko, nainga ekibande) ahu orikubiika emisharuuro yaawe?
6.7 Nyabura, gyezaho kushoboorora enyamaishwa ezo hamwe n’obumanyiso obwo.
6.8 Obumanyiso obwo noobureeba kangahi?
6.9 Hariho puroguraamu yoona aha kyanga kyaanyu erikubahwera kureeba ngu
enyamaishwa tizaashiisha misiri yaanyu?

Nabwo, ebi oraatugambire/oraahandiike byona nibiza kuba ebihama kandi
byeyambisibwe kuhwera amagara g’ekyanga kyona.
7.1 Ni nyamaishwa ki ezi orikuhiiga nainga okatega?
7.2 Noohiiga kangahi?
7.3 Noohiiga nkahi?
7.4 Waararaireho omu kibira?
7.5 Ni kangahi obu waarariireho omu kibira?
7.6 Nootema, oboneze nainga otebeekanise eitungo ryawe eri waita?
7.7 Ni nkahi ahu orikutemera nainga okabonereza eitungo ryawe eri waita?
7.8 Ebi waiha omunda y’eitungo ebitarikuriibwa noobita nkahi?
7.9 Enyama y’enyamaishwa ei waahiiga noogikozesa ki?

8.1 Waaba otari mu kibira, nootuura nkahi?
8.2 Ahabwenki orikuza omu kibira? Nookora yo ki?
8.3 Omu kibira noihamu bintu ki?
8.4 Ni kangahi obu orikutaaha nainga okaraba omu kibira?
8.5 Waararaireho omu kibira?
8.6 Ni kangahi obu waarariireho omu kibira?
8.7 Waarakwasire nainga waarakwasirweho enyamaishwa ori omu kibira?
8.8 Ni nyamaishwa ki ezi waarakwasireho nainga zikakukwataho?
8.9 Enyamaishwa naiwe nimukwatagana muta?
8.10 Ni kangahi obu orikukwata nainga okakwatwa enyamaishwa?

11.1 Waaba waagizire ngu okaba ori omu ……………… Nookora murimo ki?
11.2 Omwanya ogu orikukorera mu noobaasa kugushobororaho ota?
11.3 Nookora nainga nooraba ahagati y’ekibira nk’omurimo gwawe?
11.4 Omu kibira nootaahamu nainga noorabamu ota waaba nooza kukora?
11.5 Waararaireho nainga kugumaho omu kibira kumara omwanya muraingwa?
11.6 Ni kangahi obu orikuguma nainga orikuraara omu kibira okutwarira
hamwe?
11.7 Waarareebireho enyamaishwa nainga obumanyiso bwazo omu mwanya ogu?
11.8 Ni nyamaishwa ki ezi waarareebiremu?
11.9 Waarakwasireho nainga okakwatwaho enyamaishwa yoona ori omu kibira?
11.10 Ni nyamaishwa ki ezi orakwasireho nainga okakwatwaho ori omu kibira?
11.11 Ni kangahi obu waarakwasireho enyamaishwa nainga zikakukwataho?
11.12 Nimukwatagana muta n’enyamaishwa ezi?
11.13 Nookora ki kwerinda nainga kutangira ebiriiririzi aha mwanya
gw’orikukoreramu?
11.14 Waita enyamaishwa ahabw’okuzitangira kukusiisira, emitumbi yaazo
noogigira ota?
</runya>
<runya parent_folder="compressedFiles.zip" id="file2565119" filename="Re-reviewed MoLG latest.doc">
OKWANJURA EKIHANDIIKO EKI

Nyine okushemererwa kuhango kukwanjurira ekitabo ekirikukwata aha kwongyera
amaani omu nkora ya Kooti z'Ebyanga ezirikwetwa "Local Council Courts
(LCC)" omu Rungyereza, ekigyendereire kuhwera ba memba ba Kooti y’Ekyanga
kwetegyereza n'okuta omu nkora ebiragiro ebi bashemereire kumanya.
Okwegyesebwa kwa ba memba ba Kooti y’Ekyanga ni kikuru omu kutunguura
omutindo gw'okukorera aha buringaaniza. Ekitabo eki nikiha ebyokureeberaho
hamwe n'ebintu ebikozirwe ebirikworeka ba memba ba Kooti y’Ekyanga
kwetegyereza enshonga eziri omu byanga byabo, kandi bashareho gye omu
kushoboorora obuteetegyerezana n'okureetaho obusingye/obuteekaana omu
byanga ebyo.

Ekitabo eki kirugire omu kwebuuza hanu na hariya, kwongyerera kuruga omu
mashomo ageegirwe omu mirimo n'okugamba n'abari aha bukiiko bw'emiringo
etari emwe omu gavumenti, n’abanywani ba gavumenti omu mirimo y’entunguuka
(ba patina) hamwe n'abukirikukwataho. Ekitabo eki kirimu ebi za Kooti
zirabiremu, ebi zeegire hamwe n'oburemeezi obu ziine omu kukora emirimo
yaazo. Ekitabo eki kandi kirimu ebiragiro n'empindahinduka nsya z’okutwara
omu maisho Kooti z'Ebyanga.

Kutunga oburingaaniza n'ekintu kikuru aha bugabe bw'omuntu ekirikutwariramu
kutunga obuheereza, (obw'obukugu hamwe n'oburikureebwa), kwetegyereza
ebiragiro nk'oku birikugyenda, omwanya gw'omuntu arikumara kuhika aha mbuga
z'ebiragiro n'oburingaaniza hamwe n'okubaasa obuheereza (ebishare
ebirikuheebwa), kwonka kiine kutwariramu omutindo gw'obuheereza
oburikutungwa nka kuringaaniza omu kucwa emanja, obwangu bw'emanja
zirikucwerwaho hamwe n'ebyaruga omu kucwa emanja. Kooti z'ebyanga hamwe
n'obuhwezi bw'okuhorereza abatarikwebaasa byona nibigyenderera kureeba ngu
abantu boona baatunga oburingaaniza namunonga abo abatarikwebaasa hamwe
n'abooro omu Uganda.

Ekigyendererwa ekikuru n'okuhwera abantu ba Uganda, namunonga abooro, abari
ahari bugyengye hamwe n'abakazi kwetungira obugabe bwabo, oburingaaniza
reero batuure omu busingye. Kwenda kwongyera aha birungi ebihikirweho obwo
kirikugyenderera amashomo ageegirwe, ekitabo eki nikyongyera kugyenderera
ngu ba memba ba Kooti y’Ekyanga beetegyereze entunga y'oburingaaniza kandi
bamanye oku burikuhikwaho habone oku baabita omu nkora. Obuhwezi obu kandi
bugyendereire kuhabura abantu b'ebyanga kumanya omugasho n'obujunaanizibwa
bwa Kooti z’Ebyanga.

 Nahabwekyo, abukirikukwataho nibahaburwa kuta ekitabo eki omu nkora
ahabw'okuba nikihwera ba memba ba Kooti y’Ekyanga kumanya kandi bakata
ebirimu omu nkora baaba nibacwa emishango. Kwonka, ekitabo eki kishemereire
kushomwa nainga kugyendera hamwe n'ebihadiiko by'ebiragiro ebya gavumenti
z'ebyanga ekirikwetwa 'Local Goverments Act', hamwe n'ekirikukwata aha
Kooti z'ebyanga ekya 'Local Council Regulations' hamwe n'ebindi biragiro
obwo otaireho n'ebihandiiko ebindi ebiine akakwate n'ebi kwenda kuhika aha
birungi.

Adolf Mwesige
Minisita wa Gavumenti z'Ebyanga

Okwokubanza 2015
 OKUSIIMA
Okukora ekitabo kya boona ekigyendereire kutunguura omutindo gwa Kooti
z'ebyanga kukakuratira enkora eyaakuraatiirwe obu baabaire nibakora ekitabo
ky'okutendeka abatendeki ekyakozirwe ahanyima y'okukora ebintu bingi ebi
ahaifo: enkiiko z'abukirikukwataho, kubuuza abu kirikukwataho, hamwe
n'okushoma ebihandiiko ebindi. Ekitabo eki kyo nikigyenderera ogwo omuntu
wenyini ou kiraahwere - ba memba ba Kooti z'Ebyanga - kandi nikiija kuba
nikikora nk'ekikwato kirikwegyesa kandi eky'okujurizamu reero kibahwere omu
kukora emirimo yaabo ya kooti .

Abo boona abaatumanyiise, abaatairemu obwire bwabo hamwe n'amagyezi omu
kuhandiika n'okushwijuma ekitabo kya Kooti z'Ebyanga, boona nitubasiima.

Minisiture y'Ebyanga neesiima abantu boona hamwe n'ebitongore
ebyagihwereire munonga kukora n'okumariiriza ekitabo eki ekya Kooti
z'Ebyanga.

Okwebaza okw'omutaano nikuza aha kitongore ekirikurwaniirira entegyeka
y’oburingaaniza omu by’obutegyeki ekirikwetwa Democratic Governance
Facility (DGF) abaatuhaire obuhwezi bwa sente obureeteire okukora ekitabo
eki ekya Kooti z'Ebyanga kwabaasika.

Nitwebaza obuhwezi obw'ekikugu obwatuhairwe abakuru aba Minisiture
y'Eby'ebiragiro n'eby’enshonga z’Engyendererwaho y’eihanga (Kinsityushoni),
ebindi bitongore by’ebiragiro n’oburingaaniza ebirikwetwa 'Justice, Law
and Order Sector (JLOS), eitendekyero ry’ebiragiro ery’ensi yoona erya
International Law Institute-African Centre for Legal Excellence (ILI-ACLE),
ekitongore ekya baapuriida abakazi ba Ugandaa ekyetwa Uganda Association
of Women Lawyers (FIDA Uganda), Judicial Service Commission, Judicial
Studies Institute, Law Development Centre, Uganda Law Society, Uganda Law
Reform Commission, ekitongore kya gavumenti z’ebyanga ekya Uganda Local
Governments Association (ULGA) hamwe n’ekitongore ky’endembo ekya Urban
Authorities Association of Uganda (UAAU).'

Ka nyongyere nsiime obuhwezi bw'ebitongore ebirikurwaniirira oburingaaniza
nka: Minisiture y'Enshonga z'Omunda, abaramuzi, ekitongore ky'ebihome,
ekitongore kya Pooriisi, Omuhorereza wa Gavumenti, Minisiture y'eby'ekikura
ky'abantu - Ofiisi y'enshonga z'amaka - hamwe n'ekitongore
ekirikurwaniirira obugabe bw'abantu.

Kwongyerera ahari ebyo, ekitabo eki tikyakuhwaire kuri hatarabaireho
obuhwezi bw'obukugu bw'okukikora n'okukishwijuma oburikuruga omu bakozi ba
gavumenti z’ebyanga omu nshonda zoona.

Kandi nabwo, Minisiture neesiima abakozi baayo ahabw'obukugu bu batairemu
kushwijuma n'okureeba ngu ekihandiiko eki kyakorwa. Nitusiima munonga aba
'Local Councils Development Department' ahabw'omurimo muhango ogu bakozire.

Kantware omugisha ogu kwebaza abeebembezi b'eby’obutegyeki omu Minisiture
hamwe n'aba memba abarikwebembera abakozi ahabw'obuhwezi bwabo.

Ekitabo eki ekya Kooti z'Ebyanga nikiija kukora omurimo muhango omu kuhwera
abarikukora omu za Kooti omu kuramura n'oburingaaniza. Ba memba ba Kooti
y'Ekyanga baaba batendekirwe gye reero bakeeteerana nibaija kukuratira
ebiragiro by'obugabe bw'abantu hamwe n'oburingaaniza omu kuramura abantu
b'ebyanga byabo. Eki nikiijaa kukyendeeza omwijuro gw'emishango aha Kooti
z'aha rurengo rwa disiturikiti, kireeteho empandiika n'embiika gye
y'ebitabo, abatarikwebaasa nk'abaana hamwe n'abakazi batunge oburingaaniza,
kandi kikyendeeza omuhendo gw'abantu abarikujurira ngu baabashariire kubi.

Patrick K. Mutabwire
Oshutami omu Ntebe y’Omuhandiiki w’Entuura
Okwokubanza 2015
ORUKARARA RW’EBICWIRWE BUGUFU

DGF Democratic Governance Facility
HRBA Human Rights-Based Approach
ILI-ACLE International Law Institute-African Centre for Legal
Excellence
JLOS Justice, Law and Order Sector
LC Local Council
LCC Local Council Court
MoJCA Ministry of Justice and Constitutional Affairs
MoLG Ministry of Local Government
ULGA Uganda Local Governments Association
UN United Nations
UAAU Urban Authorities Association of Uganda
 EBIRIMU

|ENYANJURA |...................................................|i |
| |........................ | |
|OKUSIIMA |...................................................|ii |
| |........................ | |
|EBICWIRWE BUGUFU |...................................................|iii |
| |........................ | |
|EBIRIMU |...................................................|iv |
| |........................ | |
|EBYONGYEIRWEHO |...................................................|vi |
| |....................... | |
| | | |
|ENSHOBOORORORA |...................................................|1 |
|y'ebigambo |........................ | |
|ENTURUKIIRIRO |...................................................|5 |
| |........................ | |
| | | |
|OMUTWE I |EBIRIKUKWATA AHA KOOTI Z'EBYANGA HAMWE N'EBIRAGIRO| |
| |BIRIKUZITEGYEKA .......................... |6 |
|OMUTWE II |OBUGABE |13 |
| |BW'ABANTU...................................... | |
|OMUTWE III |OKU KOOTI Z'EBYANGA ZISHEMEREIRE KUTWAZAMU |24 |
| |EBIRAGIRO................................. | |
|OMUTWE IV |ENKORA YA KOOTI |35 |
| |Z'EBYANGA........................... |36 |
| |EISHOMO 1: BA MEMBA BA KOOTI Z'EBYANGA |43 |
| |...................... | |
| |EISHOMO 2: EBI KOOTI Z'EBYANGA ZISHEMEREIRE KUKORA|48 |
| |N'OBUKOMO /OBUSHOBOOROZI | |
| |BWAZO........................... | |
| |EISHOMO 3: EMPEERA YA KOOTI Z'EBYANGA, EBISHARE | |
| |HAMWE N'EMITANGO ...... | |
|OMUTWE V |ENKORA YA KOOTI Y'EKYANGA |52 |
| |.......................... | |
| |EISHOMO 1: ABANTU ABASHEMEREIRE KUBA BARI OMU KOOTI|53 |
| |Y'EKYANGA BARIKUHURIKIZA EBIRIKUGYENDA OMU MAISHO | |
| |...................................................|56 |
| |.. | |
| |EISHOMO 2: ENSHONGA EZIRIKUKWATA AHA BANTU: |69 |
| |KUHURIKIRIZA HATABAIREHO |74 |
| |OKUSHARAHO/KUCWAMU.................................| |
| |..... |85 |
| |EISHOMO 3: ENSHONGA EZIRIKUKWATA AHA BANTU: | |
| |KUHURIKIRIZA OMUSHANGO . |89 |
| |EISHOMO 4: ENSHARAHO/ENCWAMU YA KOOTI Y'EKYANGA | |
| |HAMWE N'OKURIHA |92 |
| |EISHOMO 5: OKUHENDA EBIRAGIRO BYA BURIIJO/KITAKA: | |
| |EBISHEMEREIRE KUKORWA OKUHOZA KUTAKABAIREHO HAMWE | |
| |N'OMU KUHOZA...................... | |
| |EISHOMO 6: OKU KOOTI Y'EKYANGA ESHEMEREIRE | |
| |KUBIIKA EBITABO........................ | |
| |EISHOMO 7: KUJURIZA | |
| |......................................... | |
|EISHOMO VI |KUKORA AHA NSHONGA EZIRI OMU ITEEKA RY'OBUTABANGUKO|99 |
| |BW’OMU | |
| |MAKA...............................................| |
| |......... | |
|EISHOMO VII |KUKORA AHA NSHONGA EZIRI OMU ITEEKA |106 |
| |RY'ABAANA/EKIRAGIRO KY’ENSHONGA Z’ABAANA | |
|EISHOMO VIII |KUKORA AHA NSHONGA EZIRI OMU ITEEKA ERIRIKUKWATA |120 |
| |AHA MATAKA G'OBURAGWA/G’ENSIKIRANO................ | |
|EISHOMO IX |KUGARUKANISA.......................................|133 |
| |.................... | |
|KOOTI X |KOOTI Z'EKYANGA KWEGYEZAMU ................ |149 |

|EBYONGYEIRWEHO | |
| |155 |
|........................................................................| |
|.... | |

 ENSHOBOORORA Y'EBIGAMBO
 Kushoboorora ebigambo bimwe ebikozesiibwe omu kitabo eki

Kitabaarizibwa - Omuntu aine orubanja; ou barikutabaariza omu kooti.

Eiteeka - ekiragiro ekikozirwe kandi kikahinguzibwa eishengyero rya Uganda.

Kuhutaaza (n'ekicumuro) - okuteera omuntu kukarugamu okuhutaara nainga
obuhuta.

Endwano (n'ekicumuro) - Kurwanira omu rwijwire.

Kushaba ekiganyiro/okusaasirwa - Omushobya eki arikugambira ou yaashobeza
ngu amusaasire yaamushobeza.

 Kujuriza - Omuntu ku yaakuba atarikwikirizana n'ebyasharwaho kooti reero
akatabaaza omu kooti erikukiraho arikushaba ngu ebyasharwaho bigarukwemu.

Owaajuriza/Kijuriza - Omuntu atarikwikiriza n'eki kooti yaasharaho,
orikushaba kooti erikukiraho ngu ebyasharwaho bigarukwemu.

Okuteera (Nigucwibwa kitaka)-Omuntu kureetera muntu ondiijo kutiina ngu
naabaasa kumuhutaaza.

Okutiinatiinisa n'okuteera (Nigucwibwa kitaka) - Omuntu yaatiinatiinisa
ondiijo ngu naija kumuhisyaho akabi nainga kutabangura omuntu ondiijo kandi
akagumizamu akamuhisyaho obuhuta.

Eitungo - Ekintu kyona ekirikubaasa kurugwamu sente, ebintu, eitaka,
n'ebintu ebindi.

 Okukwata n’okuguza ebintu- Nikimanyisa ngu ebintu by'omuntu nibitwarwa
kooti kandi ebiguriza omu rweteereine kwihamu sente za kooti hamwe
n'owaasinga orubanja, owaasingwa yaaba atarikubaasa nainga atarikwenda
kuzishashura.

Okubiisya - Eki nikikwata aha manja ezi omuntu omwe arikubiisya ondi ekintu
kye nainga akakimutiiza ahabw’enshonga ei baikirizanaho, reero we ori
akakinageijura.

Ekiragiro ky’ekyanga - ekiragiro ekirikukorwa akakiiko k'ekyaro/ekicweka,
omuruka,woodi, egomborora/tahuni kanso nari diviijoni.

Omwana - Omuntu weena atakahikize myaka 18 y'obukuru.

Orubanja orurikucwibwa kitaka – Emanja ezi owaashobya arikuheereza nari
akakorera ekintu ou yaashobeza.

Ekicumuro - Emanja ezi omuntu arikukora agyendereire kucumura kandi ezi
Gavumenti erikushoboorora erikukoma abantu abo, kubatangisa nainga
kubashashuza sente z’omuringo ogundi gwona.

Omutwe – Omutwe gw’omushango ogutabaaziibwe omu kooti.

Kitabaaza - Omuntu orikutwara okwetomboita kwe omu kooti.

Okukwata/okuteera okwa butoosha – Okukoresa amaani kutiinatiinisa omu
ogyendereire nari otagyendereire. Okuriha – Ekiragiro kya kooti
ekirikuragiira owaasingwa orubanja kushashura owaarusinga esente ezi
afeereirwe nari kumuha ekintu kyona ekirikubaasa kurugamu sente.

Obukugu – Emyoga n’okumanya okuri kuhwera omuntu kukora emirimo ye.

Okwetomboita – omushango oguri kutabaazibwa omu kooti

Endagaano – Okwikirizana okuhandiikirwe nari okw’akanwa ahagati y’embaju
ibiri (2) nari eziri kukiraho, obwo zirikwikirizana ngu rumwe ruheereze
obuheereza nari ekintu ekirikuhanisibwamu sente nari ebindi bintu.

Okuhindura/okwiba – Omuntu okutwara ebintu bitari bye, akabakikoresa, obwo
arikubiima nyinabyo.

Sente y’okufeerereza – Ekiragiro kya kooti ekiri kushaba orubaju rumwe
kushashura sente ezi orubaju orundi rukoraise omu kureeta omushango omu
kooti.

Kibanza- Omuntu ou ondiijo ayegurizeho sente nari ekindi Kintu.

Akacweka ka sente - akacweka kamwe ka sente karimu emitwaro ebiri
(20,000/=) ya Uganda.

Ekiragiro ky’ekyanga ekikuratira emitarize n’ebiragiro byakyo – Emitwarize
y’abantu b’ekyanga erikwikirizibwa nk’ebiragiro omu kyanga ekyo:
Neeyagamira ebyafaayo, emigyenzo hamwe n’ebindi bintu by’enzaarwa
eby’ekyanga ekyo.

Eitaka erikutegyekwa ebiragiro by’ekyanga – Ahu eitaka riri omu mikono
y’ekyanga, nainga oruganda, nari ekika, obwo rikuhwera abantu boona kandi
rikakoresibwa kurugiirira aha biragiro n’emitwarize yaabo.

Eibanja – Omuhendo gwa sente (nari ekintu kyona) oguri kubanzibwa omuntu,
kurugiirira aha ndagaano ekozirwe embaju ibiri (2).

Kibanzibwa – Omuntu arikweguza sente ow’ondiijo (Kibanza).

Okurangiirira – Kooti okurangiirira obugabe bw’embaju zombi, obwo etari
kuha kiragiro.

Okwehayo – Omuntu kukora emirimo ye n’omujinya.

Okushoroora – okutwariza kubi omuntu okuri kwegamira oruganda, erangi,
oburema, enyikiriza, orurengo rw’eby’entaatsya, nari ebindi nk’ebyo.

Baanyin’omwoga – Ebitongore bya Gavumenti hamwe na banywani baayo omu
by’entunguuka abari kuragiirwa kuhisya aha bantu obuheereza hamwe
n’okurinda obugabe bwabo.

Kuta omu nkora- Kukora ekyaragiirwa

Ohubame – ekirikureetwa orubaju rukureeta omu kooti kushagika empoza
yaarwo.

Oburingaaniza - Okutwariza abantu boona omu muringo gumwe.

Emicwe - Ebiragiro by’entwaza ebiri kuhwera abantu kutaanisa ekibi
n’ekirungi; okumanya ekikuru, ekiri kwetengwa nainaga ekiri kwikirizibwa.

Okwetomboita okutarimu nsha –Enshonga etarimu muhoho erikureetwa omu kooti.

Ekiragiro ky'okuhabura omwana - ekiragiro kya kooti ekirikuta omwana
owaashobya omu mikono y'omuntu nainga ekitongore ngu amureeberere kandi
amuhabuure.

Omuhunguzi - Omuntu aine orusa kuheebwa ebintu by’omuntu ahanyima y’ogwo
muntu kufa.

Obwakireereetsi- Burimu obwamaraaya, okuteera zaara, okutabangura
obusingye, okuzeereera, n’ebindi nk’ebyo ebiri kukorerwa omu bantu.

Obutagwera-rubaju - Nikimanyisa omuramuzi kucwamu atarikutiina,
atarikugoberera, nainga okugira eitima. Okwetongora - Nikimanyisa omuramuzi
orikukoresa ebiragiro kutari kutiinisibwa nari kubeihabeihwa kuruga omu
bantu abandi nk'abanyabuzaare, ab'eby'obutegyeki, ebitongore n'abandi.

Emitwarize mirungi- Okuba ow’amazima, okugira emicwe n’okukora ebintu omu
murino gwenyini.

Obushoboorozi- obushoboorozi bwa kooti kuhurira orubanja

Encwamu/ensharaho/mu- Kooti okurangiirira owaasinga n’owaasigwa orubanja.

Ekibanja- poroti y’eitaka

Omuringo gw’okugiramu eitaka (gw’okuba mukama w’eitaka) – Oku abantu buntu,
nari zaaguruupu z’abantu barikuba bakama b’eitaka barikukuratira ebiragiro
n’emitwarize y’ekyanga.

Obushoboorozi bw'ebiragiro - Obushoborozi bw'ebiragiro obu kooti eine
kuhurira nainga kucwa emanja.

Eibanja – Ekintu ky’omuhendo (nka sente) ekirikuheebwa omuntu owaikiriza
kukigaruraho nari kukishashura kurugiirira aha bushonshorokye obu
yaikirizanaho n’omuntu owaakimuheereza.

Okushiisha ebintu nkana- Ekikorwa ky’okushiisha ebintu by’omuntu ondiijo
ekiri kuhenda ebiragiro eki omuntu arikukora ayekundeire.

Minisita – Minisita wa Gavumenti z’Ebyanga.

Minisiture – Minisiture ya Gavumenti z’Ebyanga

Omuntu arikuhorereza omwana – Omuntu orikujwekyera omwana, omurema nari
omuntu weena otarikubaasa kwejwekyera kurungi omu kooti.

Ekiragiro kya kooti – Eki kooti yaaragiira ngu kikorwe.

Ekiragiro kya disiturikiti- Ekiragiro ekikozirwe akakiiko ka disiturikiti.

Orubaju- Omuntu ari omu rubanja – kitabaaza nari kitabaarizibwa.

Nyakutuntuza – Omuntu orikuteeberezibwaho kuba yaakozire ekikorwa kyona
ekiine akakwate n’obutabanguko bw’omu maka.

Entwaza nungi – Kukora nk’oku entwaza n’ebiragiro by’ekyanga birikuragiira.

Obwamaraaya – Okwegaita n’omuntu omu by’omubonano ahabwa sente.

Koramu– omubaro gw’anatu abashemereire kuba bari omu kooti yaaza kutandika
kuhurira orubanja.
Okugarukanisa – Okugaruraho enkoragana nungi n’omukago ahagati y’embaju
ezibaire zigizire obutaikirizana.

Ekiheneso – Eki kooti erikucwamu ngu owaasingwa orubanja akore; ekiri
kuhebwa owaasinga orubanja kumushemeza.

Okugaruzaho – Kooti okushaba owaasingwa orubanja kugaruraho ebintu bya
kitabaaza nari okumugarura omu mbeera ei yaabaire arimu orubanja
rutakabaireho.
Abaine obugabe – Baamemba b’ekyanga abaine obugabe kushaba baanyin’emyoga
kubaheereza abantu b’ekyanga obuheereza.
Okushashurira ebya mageyendo – Okushashurira ebintu n’obuheereza
ebitarabire mumateeka.
Omwanya ogu kooti eineho obushoboorozi – Obushoboorozi bwa kooti kuhurira
emanja eziri omu kicweka eki erimu.
Obushuma – Okutwara ekitari kyawe, obwo mukama waakyo atakwikireize, kandi
otarikwenda kukigaruza.
Okucwekanisa (orubanja orushoboororwa emitango) - Omuntu okutaaha omu
eitaka ry’ondiijo, nari okuteganisa eihoreere ry’ondiijo, okushemererwa
hamwe n’okuremesa omuntu kuba mukama w’eitaka.
Okucwekanisa (Ekicumuro)- Okutaaha omu Kintu ky’omuntu, akwikiriize nari
kwanga kushohora ahanyima y’obwire bw’okuba omu Kintu ekyo bwahwayo, obwo
ogyendereire kucumura, kutiinatiinisa, kujuma nari kugwisa kubi omuntu.
Okwetomboita okutarimu muhoho - Enshonga etaine buhamizo ereetsirwe omu
kooti.
Orubanja orugyendereire kugwisa kubi kwonka – Enshonga erikureetwa omu
kooti, baitu egyendereire kuteganisa n’okunyiizya omuntu.
Ohutaaziibwe – Omuntu otungire obuhuta, nari okukorwa kubi kwona, okurugire
omu rubanja nari akatabanguko koona.
Omujurizi – Omuntu orikumanya ebiri kukwata aha rubanja oruri omu kooti.
 ENTURUKIIRIRO

Ekitabo eki kikozirwe kuhwera ba memba b'akakiiko ka Kooti y'Ekyanga
kutunga obukugu kuruga omu kutendekwa. Ekitabo kigyendereire kuhangusya aha
nkora y'okwetongora ei Uganda eteireho kuha ab'akakiiko ka Kooti y'Ekyanga
obukugu bw'okushara emanja omu buringaaniza.

Ekitabo eki kirimu emitwe ikumi yoona hamwe. Omutwe gw'okubanja gurimu
ebirikukwata aha Gavumenti ya Uganda, enkora y'okwetongora, omurimo gwa
Kooti z'Ebyanga omu kushara emishango n'oburingaaniza, hamwe n'ebiragiro
ebirikutegyeka Kooti z'Ebyanga. Omutwe gwa kabiri niguhwera boona
abarikwejumbira omu murimo ogu kwetegyereza obugabe bw'abantu – ahu
burikuruga, ahabwenki bwine omugasho kandi oku bushemereire kutwazibwa
ab'akakiiko ka Kooti z'Ebyanga baaba nibasharaho eky'aha muheru. Omutwe gwa
kashatu nigushoboorora aha bikwatiraine n'emitwarize y'abanyabiragiro,
erikushoboorora aha bukuru bwayo kandi oku eshemereire kuteebwa omu nkora
Kooti z'Ebyanga omu kukozesa obujunaaniza bu babahaire omu mateeka. Omutwe
gwa kana n'ogwa kataano nibyanjurira abashomi b'ekitabo eki ebyetengo
n'entwaza eteirweho omu kiragiro ekirikutegyeka Kooti z'Ebyanga omu muringo
gurikubooreka ahabwenki entwaza egi erikwetaagisa kutari kufa kukwata
amateeka omu mutwe. Omutwe gwa mukaaga n'ogwa mushanju neeha abashomi
obujunaanizibwa bwa Kooti z'Ebyanga ahansi y'eiteeka ry'Obutabanguko
bw'Omumaka eririkwetwa 'Domestic Violence Act' hamwe n'ery'abaana
eririkwetwa 'Children Act'. Omutwe gwa munaana nigushoboororera abashomi
aha bujunaanizibwa bwa Kooti z'Ebyanga omu kushoboorora obutaikirizana
obwakubaho omu nshonga z'eitaka ery'oburagwa/ery’ensikirano. Omutwe gwa
mwenda niguha ab'akakiiko ebikwato by'okushoboorora obutaikirizana
oburikubarukaho nk'omuringo gw'okuhweraho za kooti. Ekitabo nikihendera
n'omutwe gw'eikumi ogurikuha ekyokureeberaho kya Kooti y'Ekyanga
ekirikworeka omuhanda gw'okuta ebyayegwa omu mitwe eyaashoboororwa aha
nyimaho omu nkora barikugyendera aha mateeka ga Kooti y'Ekyanga. Ebyo
byona obitaireho, ekitabo kikuru ky'okujuriramu n’Engyendererwaho y’eihanga
(Konsityushoni ya Uganda), Eiteeka rya Gavumenti z'Ebyanga, Eiteeka rya
Kooti y'Ekyanga, ebiragiro bya Kooti z'Ebyanga hamwe n'endagiiriro ya Kooti
z'Ebyanga.

Buri kicweka kikozirwe omu muringo gw'okuhwera abashomi kwetegyereza n'oku
baakubaasa kukozesa ebi baayega omu mirimo yaabo nka ba memba ba Kooti
y'Ekyanga. Kwenda kutungamu akarungi omu puroguraamu egi, abagirimu
bashemereire boorekye eki baakubaasa kuba bataayetegyereza ahabw'okuba ekyo
nikiija kureetaho okwega n'okubagana ebyayegwa.

Nk'oku kirikworekwa omu Eiteeka rya Kooti y'Ekyanga erya 2006, Kooti
z'Ebyanga "obutatwara bukugu bw'ebiragiro n'okubigyenderaho makushu" omu
kuhuurira n'okushara emishanga/enshonga. Nahabwekyo, ekigyendererwa
tikwenda ngu ba memba ba Kooti bamare gakwata ebiragiro makushu, kwihaho,
kureeba ngu nibeetegyereza ahabwenki ebiragiro ebimwe nibikora, ni bugabe
ki obu ebiragiro ebi biine kuba nibarinda, kandi ni nkahi ahu baakubaasa
okumanyisibwa omu kitabo ahu baakubaasa kujuriza.

|OMUTWE I |
|ENTURUKIRIRO HAMWE N'EBIRAGIRO |
|ORUPAPURA |

Ekigyendererwa
kikuru......................................................................
......................7

Ebiraayegwe.................................................................
......................................7

Enturukiiriro y'ebicweka bya Gavumenti ya Uganda
...............................................8

Omurimo gwa Kooti z'Ebyanga
............................................................................
...9

 OMUTWE I

 ENTURUKIIRIRO HAMWE N'EBIRAGIRO

|EKIGYENDERERWA KIKURU |Kwanjurira |
| |abeetabire/abeejumbizi/abashomi/abakozozesa |
| |b'ekitabo eki amataagi ga gaavumenti ya |
| |Uganda, omurimo gwa Kooti y'Ekyanga omu |
| |kukora oburingaaniza omu Uganda hamwe |
| |n'ebiragiro ebirikutegyeka Kooti z'Ebyanga. |
|EBIRAAYEGWE |Aha muheru gw’eishomo, abaryetabiremu |
| |bashemereire: |
| | |
| |Kumanya omurimo gw'amataagi agarikukora |
| |gavumenti ya Uganda. |
| |Kwetegyereza ebyafaayo hamwe n'ebirungi |
| |by'okwetongora omu Uganda |
| |Kumanya amaani n'oburemeezi bya Kooti |
| |z'Ebyanga omu kureetaho oburingaaniza. |
| |Kwetegyereza ebiragiro birikukwata aha Kooti |
| |z’Ebyanga |
|OBWIRE |ESHAAH 1 N'EDAKIIKA 30 |
|EbiRIMU |Enturukiiriro y'amataagi ga gavumenti ya |
| |Uganda |
| |Kwetongora omu Uganda |
| |Omurimo gwa Kooti z'Ebyanga omu kutaho |
| |oburingaaniza |
| |Ebiragiro ebirikukora aha Kooti z'Ebyanga |

|ENTURUKIRIRO Y'AMATAAGI GA |Gavumenti ya Uganda erimu ebicweka/amataagi |
|GAVUMENTI YA uGANDA |ashatu: |
| |EITAAGI ERIRIKUTEGYEKA; |
| |EITAAGI ERIRIKUKORA AMATEEKA; na |
| |EITAAGI ERIRIKUTA AMATEEKA OMU NKORA . |
|EITAAGI ERIRIKUTEGYEKA |Eitaagi eririkutegyeka niryebemberwa |
| |omwebembezi w'eihanga rya Uganda orikukora |
| |nka mukuru w'eihanga rya Uganda kandi agaruka|
| |akora nka omuduumizi w'amahe. |
| | |
| |Eitaagi eri niryorekyerera kandi ritegyeka |
| |emirimo ya gavumenti. Purezidenti niwe |
| |arikutaho orukiiko rukuru orurikwetwa |
| |Kabineti, orurimu ba minisita hamwe |
| |n'omuhorereza wa gavumenti. Kabineti niyo |
| |erikukora ebiragiro omu iziina rya gavumenti;|
| |neekora n’endiijo mirimo nk'oku ebiragiro |
| |birikugira. |
| | |
| |Emirimo y'eitaagi eri emingi neekorwa |
| |ebitongore ebindi biingi bya gavumenti |
| |nk'ekitongore ekirikureeberera abakozi |
| |b'eihanga, akakiiko k'oby'obwegyese, akakiiko|
| |k'eby'amagara hamwe n'akakiiko k'ebiragiro, |
| |akarikutaho kandi kakafubira abakozi ba |
| |gavumenti. Abakozi ba gavumenti abarikukora |
| |omuri buri minisiture nibataho kandi bata omu|
| |nkora ebiragiro. |
|EISHENGYERO |Omurimo mukuru gw'eishengyero n’okukora |
| |amateeka/ebiragiro ahari buri kintu kyona |
| |ky'obusingye, obutebeekana, entunguuka hamwe |
| |n'obwebembezi burungi omu Uganda. Eishengyero|
| |riine obujunaanizibwa bw'okurinda |
| |Konsityushoni ya Uganda n'okwongyera amaani |
| |omu ntegyeka ekuratira eky’abaingi |
| |(demokurase). Eishengyero niryetegyereza, |
| |riteisa kandi rishwijuma ebiteiso ebyanjwirwe|
| |kandi ebitakahinguziibwe nk'amateeka. |
| | |
| |Eishengyero rya Uganda ririmu abajwekyerwa |
| |kuruga omu nshoda zoona otairemu za |
| |disiturikiti, ebicweka ebindi, abakazi, |
| |amahe, abakozi, eminyeeto hamwe naabo abaine |
| |oburema aha mibiri yaabo. |
| | |
| |Omuhwezi w'Omwebembezi w'eihanga hamwe na ba |
| |minisita abatari bajwekyerwa nibaza omu |
| |ishengyero nk'abaikiriziibwe abarikubaasa |
| |kuza omu ishengyero kwonka tibaine rusa |
| |rw'okuteera akaruuru haaba hariho enshonga |
| |y'okusharaho. |
| |Obumwe n'obumwe, eishengyero niribaasa, obwo |
| |ririkugyendera aha biragiro, rihe |
| |obujunaazibwa bw'okukora ebiragiro, abandi |
| |beebembezi nka minisita, n'ebindi bitongore |
| |by'ebyanga. |
| | |
| |Ekyokureeberaho, Eiteeka rya gavumenti |
| |z’ebyanga niriha obukiiko bwa disiturikiti |
| |obushoboorozi kukora ebiragiro byabo |
| |(ebiragiro byabo nkabo omu disiturikiti egyo)|
| |kandi n'obukiiko obw'ahansi yaayo nabwo |
| |kukora ebiragiro ebyabo ebirikwetwa bye-laws |
| |(ebi n'ebiragiro ebirikukora omu byanga |
| |by'aha kyaro. Ebiragiro ebyo byona |
| |bishemereire kuba nibiikirizana |
| |n’Engyendererwaho y’eihanga (Konstityushoni |
| |ya Uganda) nainga ekiragiro kyona eky'aha |
| |rurengo rw'eihanga. |
|EITAAGI RY'EBIRAGIRO |Eitaagi eri rikozirwe embuga |
| |z'amateeka/ebiragiro eririkushoboorora |
| |obutaikirizana ahagati y'abantu, ebitongore |
| |hamwe na gavumenti. Eitaagi eri |
| |nirishoboorora kandi rita omu nkora |
| |Engyendererwaho y’eihanga (Konsityushoni ya |
| |Uganda) hamwe n'ebinddi biragiro. |
| | |
| |Eitaagi ry'ebiragiro eri nirigaruka |
| |rireeberera Kooti z'Ebyanga. Okujurira Kooti |
| |y'Ekyanga nikimanyisa kuza aha Kooti y'aha |
| |rurengo rwa disiturikiti eya |
| |Magyesitureeti/omuramuzi w’eidaara ry’ahansi.|
| | |
|ENKORA Y'OKUHA OBUSHOBOOROZI|Kuruga 1992, gavumenti ya Uganda, erikurabira|
|BUMWE GAVUMENTI Z'EBYANGA |omu Minisiture ya gavumenti z’ebyanga, etwire|
|OMU Uganda |neetwara omu maisho enkora ya |
| |'decentralisation' ahu obushoboorozi bwa |
| |gavumenti ya rwagati obukwatiraine |
| |n'enkurakurana, enteekateeka, kubaasa |
| |eby'esente, hamwe n'okukora emirimo |
| |y'obutoosha hamwe n'okusharaho aha nshonga |
| |z'ebiragiro n'obuheereza bikagaruka aha |
| |gavumenti z’ebyanga ezi abantu beetooraniire.|
| | |
| |Obushoboorozi obu Minisiture ya gavumenti |
| |z’ebyanga nk'oku buri omu kacweka ka 95-98 |
| |omu iteeka rya gavumenti z’ebyanga (cap. 243)|
| |butwariiremu, n'obu buraabe butarikukoma aho:|
| |kukwataganisa, obuhwezi, kureeberera, kuha |
| |obuhwezi bw'obukugu, omu gavumenti z’ebyanga |
| |zoona omu ihanga. |
| | |
| |Ebirungi ebiri omu kuha obushoboorozi bumwe |
| |gavumenti z'ebyanga |
| |Ebirungi ebirimu n'ebi ahaifo: |
| |Kuheebwa obushoboorozi nikikyendeeza |
| |oburemeezi obu gavumenti ya rwagati erikuba |
| |eyekoreire bw'okuhisya obuhereza haihi |
| |n'abantu, ekyo kigiha obwire bw'okuta amaani |
| |aha nshonga ezindi z'okukora ebiragiro |
| |by'eihanga, enteekateeka hamwe n'okutaho |
| |omutindo. |
| | |
| |Kugarura obushoboorozi omu gavumenti |
| |z'ebyanga nikiha omugisha abantu ba Ugandda |
| |kwejumbira omu nteekateeka, n'okusharaho aha |
| |rurengo rw'ekyanga. |
| |Nikyongyera kihwera abantu kutunga obuheereza|
| |haihi nabo ahabw'okuba abarikuheereza nibaba |
| |nibakorera omu byanga ahu abantu barikutuura.|
| | |
| |Obushoboorozi bumwe omu gavumenti z'ebyanga |
| |nibuha omugisha ebibiina by'abantu ebimwe |
| |nk'abakazi, eminyeeto, abantu abaine oburema |
| |aha mibiri yaabo, abagurusi n'abakaikuru |
| |kwejumbira omu kusharaho aha nshonga |
| |ezirikubakwataho. |
|OMURIMO GWA KOOTI Z'EBYANGA |Ebyafaayo bya Kooti z'Ebyanga |
|OMU KUKORA OBURINGAANIZA | |
| |Omu bwire bw'ekishaka/bw'orutaro orwa |
| |'National Resistance Movement (NRM) orwa |
| |(1981-1986) ebicweka ebi abaheekyera baabaire|
| |bahamba, bakaba batamu obukiiko bwa |
| |Rwangisiriza oburikwetwa Resistance Councils |
| |(RCs). Obukiiko obwo bukaba bwine |
| |obushoboorozi bw'okukorera abantu hamwe |
| |n'okushara emanja omu byanga bi bwabaire |
| |burimu. Gavumenti ya NRM ku yaagiire aha |
| |butegyeki omu gwa 1986, ekateeraho kimwe |
| |ekiragiro ky'obukiiko bwa Rwangisiriza, 1987,|
| |obwateeriirweho kimwe nk'ekiragiro omu ihanga|
| |ryona. Obukiiko bwa Rwangisiriza kuheebwa |
| |obushoboorozi bw'okuramura emishango |
| |bukatongozibwa ekiragiro eky'akakiiko ekya |
| |1988. |
| | |
| |Kooti z'Ebyanga, nk'oku zaizire kumanywa aha |
| |kutongoza Konsityushoni ya Uganda eya 1995 |
| |bukanjurwa burikurugiirira aha nteekateeka |
| |y'oburingaaniza bwa boona hamwe n'enkora ya |
| |demokorase. Kooti z'Ebyanga zikateebwaho |
| |kuhwera oburemeezi oburikushanga n'enkora ya |
| |Kooti eza buriijo. |
|AMAANI GA KOOTI Z'EBYANGA |Amaani ga Kooti z'Ebyanga nigashoboororwa |
| |omuri ebi ahaifo: |
| | |
| |Kooti z'ebyanga ziri haihi n'abantu ba |
| |buriijo. |
| |Aha kyaro/kyanga hamwe n'aha rurengo |
| |rw'omuruka, Kooti z'Ebyanga zishemereire |
| |kuteererwa akaruuru. Nahabwekyo zikoriirwe |
| |kuhikiiriza kandi zikareeba ngu zaakorera |
| |abantu abu zirikuheereza. |
| | |
| |Nabwo, aha rurengo rw'egomborora/tahuni |
| |nainga eishaza/diviijoni Kooti z'Ebyanga |
| |nizirondwa bakuru b'obukiiko bwabo omu |
| |magomborora/tahuni/masaza nahabwekyo |
| |nibajunaanwa abantu abu barikuheereza. |
| | |
| |Ahabw'okugira ngu ba memba ba Kooti z'Ebyanga|
| |nibatuura n'abantu omu byanga byabo, |
| |nibeetegyereza enshonga n'oburemeezi |
| |bw'abantu hamwe naabo abarikukoresa za Kooti.|
| | |
| | |
| |Kooti z'Ebyanga nizitwaza mpora kandi |
| |nizikozesa orurimi rw'enzaarwa oru abantu |
| |b'ekyanga barikwetegyereza kurungi. |
| |Omuhendo gw'esente gw'okureeta omushango omu |
| |Kooti y'Ekyanga ni mukye waagyeragyeranisa |
| |n'ogwa kooti ezindi. |
| | |
| | |
| |Kooti z'Ebyanga nizigyezaho kugarukanisa |
| |abantu obwo zirikushoboorora enshonga zaabo |
| |zireetaho obutebeekana kutari kureeka abantu |
| |bakareebana barikworeka obwangane omu kooti. |
| | |
| |Kooti z'Ebyanga nizihurira kandi zishara |
| |emishango juba wagyeragyeranisa na kooti |
| |ezindi nk'eza haidaara rya disiturikiti. |
|Oburemeezi bwa kooti |Oburemeezi obukuru bwa za Kooti z'Ebyanga |
|z'ebyanga |nibushoboororwa ahaifo: |
| | |
| |Ba memba ba Kooti z'Ebyanga abamwe tibeegire |
| |kurungi. Nahabwekyo, baine obuzibu omu |
| |kushoma n'okuhandiika. |
| |Ba memba abamwe tibarikumanya ebiragiro n'obu|
| |byakuba ebirikutandikirwaho nangwa n'omurimo |
| |gwabo hamwe n'obujunaanizibwa tibarikubimanya|
| |nk'oku birikurambikwa gye omu biragiro. |
| |Ba memba ba Kooti y'Ekyanga obumwe n'obumwe |
| |nibashara emishango etari yaabo nari shi ei |
| |bataineho bushoboorozi nk'okutoroboza obwana |
| |buto. |
| | |
| |Obwire obwingi, ba memba ba Kooti y'ekyanga |
| |tibaine nari shi tibarikutunga Konsityushoni,|
| |Eiteeka ry'Ekyanga erya 2006, Ebiragiro |
| |by'ekyanga ebya 2007 hamwe n'ebindi |
| |bihandiiko by'omugasho. |
| | |
| |Okusharaho/kucwamu kwa Kooti z'Ebyanga obwire|
| |obwingi tikurikugyenderera bugabe bw'abakazi,|
| |obw'abaana, abantu abaine oburema aha mibiri |
| |yaabo hamwe n'abakaikuru n'abagurusi nk'oku |
| |kirikurambikwa omuri Konsityushoni y'eihanga.|
| | |
| | |
| |Ba memba ba Kooti z'Ebyanga abamwe nibarya |
| |ebituga. Kandi obundi n'obu baakusharira aha |
| |mazima, abantu abamwe nibabaasa kugira ngu |
| |bariire ebituga. |
| | |
| |Kooti z'Ebyanga obumwe tizirikumanya kubiika |
| |bihandiiko by'emishango kurungi, |
| |ekirikureetaho oburemeezi omu kujuriza. |
| | |
| |Kooti z'Ebyanga obumwe n'obumwe nizitunga |
| |oburemeezi kuta omu nkora eki zishazireho. |
|EBIRAGIRO EBI KOOTI | |
|Z'EBYANGA ZISHEMEREIRE | |
|KUKORERAHO | |
|KONSITYUSHONI YA Uganda |Engyendererwaho y’eihanga (Konsityushoni) |
| |niyo Ishe-biragiro nkuru omu Uganda. Eki |
| |kimanyisa ngu buri biragiro byona ebirikuza |
| |aheeru ya Konsityushoni ni busha. |
| |Konsityushoni niyo mpagi ahu buri eitaagi |
| |ry'ekiragiro ryona ririkuruga. |
| |Engyendererwaho y’eihanga einemu ekiragiro |
| |ky'okutaho Kooti z'Ebyanga nka kimwe ahari |
| |ebyo ebiri omu nk'ora y'okuha obushoboorozi |
| |ebyanga. Ekicweka 129(1) ekya Konsityushoni |
| |(Engyendererwaho y’eihanga) nikishoboorora |
| |ahari zaakooti eziri ahansi ya Kooti enkuru, |
| |Kooti ey'okujuriramu hamwe na Kooti |
| |y’enshonga z’Engyendererwaho y’eihanga. |
| |Okutaho Kooti z'Ebyanga n'okuhikiiriza ebiri |
| |omu Engyendererwaho y’eihanga ngu abantu ba |
| |Uganda baine kwejumbira omu kukorerera |
| |oburingaaniza. Ekicweka 126(1) ekya |
| |Konsityushoni (Engyendererwaho y’eihanga) |
| |nikigira ngu: |
| |“Obushoboorozi bw'amateeka niburuga omu bantu|
| |kandi nibuza kukorwa za kooti eziraabe |
| |zitairweho Konsityushoni egi omu iziina |
| |ry'abantu. Nibuza kugyendera aha biragiro, |
| |emicwe n'enteekateeka y'abantu. |
|Eiteeka rya kooti y'ekyanga |Eiteeka erya Kooti y'Ekyanga erya 2006 niriha|
|erya, 2006 |Kooti z'Ebyanga obushoboorozi bw'okuhurira |
| |n'okushoboorora enshonga/emishango eya |
| |kitaka. |
|EBIRAGIRO BYA KOOTI |Ebiragiro bya Kooti z'Ebyanga zikateebwaho |
|Z'EBYANGA EBYA, 2007 |omu gwa 2007 kushoboorora gye oku Eiteeka rya|
| |Kooti z'Ebyanga riraakore. |
|EITEEKA ERIRIKUKWATA AHA |Eiteeka eri niriha abakakiiko k'ekyanga aka |
|BAANA |LC obushoboorozi bw'okurinda hamwe |
|(Cap. 59) |n'okutunguura obugabe n'embeera nungi |
| |y'abaana. Nirigaruka riha za Kooti z'Ebyanga |
| |obushoboorozi by'okuhurira n'okushara |
| |emishango ekozirwe abaana. |
|Eiteeka rya gavumenti |Eiteeka rya gavumenti z'ebyanga |
|z'ebyanga (Cap. 243) |nirishoboorora aha ndengo z'ab'obukiiko |
| |bw'ebyanga (LCs) hamwe n'oku burikukorwa |
| |hamwe n'abashemereire kubamu. |
|EITEEKA RY'OBUHEEREZA BW'AHA|Eiteeka eri niriikiriza Kooti z'Ebyanga kuha |
|KYANGA |omurimo, gwa burungi bwa nsi, omuntu ori omu |
|(Cap. 115) |nshobi etari mpango. |
| |Eiteeka ry'obutabanguko bw'omu maka niriha |
|EITEEKA RY'OBUTABANGUKO |Kooti z'Ebyanga obushoboorozi bw'okuhurira |
|BW'OMU MAKA ERYA, 2010 |emishango egyo kandi rirambika emihanda eki |
| |Kooti z'Ebyanga ziine kurabamu, kugihurira |
| |n'okugishara. |
|EITEEKA RY'EITAKA |Eiteeka ry'eitaka niriha Kooti y'Ekyanga |
|(Cap. 227) |ey'aha muruka/waadi obushoboorozi |
| |bw'okuhuurira n'okusharaho obutaikirizana |
| |oburikurugiirira aha itaka |
| |ery’empungurano/ensikirano. (Kiine kumanywa |
| |ngu eki nikitaana aha iteeka rya Kooti |
| |z'Ebyanga eririkugira ngu Kooti z'Ebyanga aha|
| |rurengo rw'ekyaro/seeru ziine kubanza |
| |zaahurira buri mushango gwona oguri omu |
| |kyaro, otaireho n'emishango ey'eitaka |
| |ry'empungurano). |
|EITEEKA RYA KOOTI Y'AHA |Eiteeka erya Kooti y’omuramuzi w’eidaara |
|DISITURIKITI EYA |ry’ahansi niriha omuramuzi wa Kooti ya |
|MAGYESITUREETI/KOOTI |Disiturikiti/ow’eidaara ry’ahansi kureeberera|
|Y’OMURAMUZI W’EIDAARA |Kooti z'Ebyanga omu kyanga kye eki |
|RY’AHANSI (Cap. 16) |arikutwara. |

 OMUTWE GWA II

 OBUGABE BW'ABANTU

 Orupapura

Ekigyendererwa kikuru
............................................................................
.....................14

Ebiraayegwe.................................................................
...........................................14

Eki obugabe bw'abantu
burikumanyisa...............................................................
.........15

Obugabe bw'abantu omu Konsityushoni ya Uganda
.................................................15

N'oha oine obujunaanizibwa bw'okurinda obugabe
bw'abantu...................................19

Okunywanisa enshonga y'obugabe bw'abantu hamwe n'ey'okutunga oburingaaniza
............................................................................
...........................................................20

Abantu abataine kihwera/abataine bwekoro/enshoberwa
............................................................................
.................22

Enkora y'obugabe bw'abantu
............................................................................
...........22

 OMUTWE GWA II

 OBUGABE BW'ABANTU

|EKIGYENDERERWA KIKURU |Kuhwera abeejumbizi/abeetabire omu ishomo |
| |kwetegyereza obugabe bw'abantu nk'oku |
| |burambikirwe aha mutwe 4 omu Konsityushoni |
| |n'okumanya omugasho gwa Kooti z'Ebyanga omu |
| |kugyendera aha Engyendererwaho y’eihanga |
| |(Konsityushoni), kurindda n'okutunguura |
| |obugabe bw'abantu, kuta obugabe bw'abantu omu|
| |mirimo yaabo yoona erikukorwa, hamwe |
| |n'okuringaaniza ahari buri omwe namunonga abo|
| |abataine kihwera. |
|EBIRAAYEGWE |Aha muheru gw'eishomo eri, abaryetabiremu |
| |bashemereire: |
| |Kugamba oburugo bw'obugabe bw'abantu n'eki |
| |Konsityushoni (Engyendererwaho y’eihanga |
| |erikubugambaho). |
| | |
| |Beetegyereze obujunaanizibwa bwa Kooti |
| |z'Ebyanga omu kurinda n'okutunguura obugabe |
| |bw'abantu n'okuringaaniza ahari buri omwe. |
| |Kubaasa kuta enkora y'obugabe bw'abantu |
| |eikiriziibwe omu nkora. |
|OBWIRE |ESHAAHA 2 |
|EBIRIMU |Eki obugabe bw'abantu burikumanyisa |
| |Obugabe bw'abantu omu Konsityushoni |
| |(Engyendererwaho y’eihanga) ya Uganda |
| | |
| |N'oha oine obujunaanizibwa bw'okurinda |
| |obugabe bw'abantu |
| | |
| |Okunywanisa enshonga y'obugabe bw'abantu |
| |hamwe n'ey'okutunga oburingaaniza |
| | |
| |Abantu abataine kihwera |
| |Enkora y'obugabe bw'abantu eikiriziibwe |
| | |

|ENDUGIIRIRO |Eiteeka ry'obugabe bw'abantu ery'ensi yoona |
| |(eri Uganda etaireho omukono) niririnda |
| |obugabe bw'abantu boona ahabw'okugira ngu |
| |n'abantu. Obugabe obu nibworekwa omu |
| |ngyendererwaho y’eihanga aha mutwe gwa 4. |
| | |
| |Kooti z'Ebyanga nizishabwa nk'eiteeka kuta |
| |amateeka g'okurinda obugabe bw'abantu omu |
| |nkora zaaba nizikora emirimo yaazo. |
| | |
| |Obugabe bw'abantu n'enki? |
| | |
| |Obugabe bw'abantu nibwo bugabe obu abantu |
| |boona bashemereire kuheebwa bo nk'abantu. |
| |Obugabe obu tiburikutuheebwa muntu weena |
| |kwihaho tubwine ahabw'okugira ngu turi |
| |abantu, otatairemu: eihanga eri omuntu |
| |arikurugamu, yaaba n'omushaija nainga |
|AMAKURU G'OBUGABE BW'ABANTU|omukazi, obukomooko bwe, oruganda rwe, |
| |ediini, orurimi, yaaba n'omugaiga nainga |
| |omworo nangwa n'ekitiinisa eki aine. Obugabe |
| |obu nigwo mutima gw'obuntu bwaitu. Eki nikyo |
| |kirikumanyisa twaba nitugira ngu |
| |nibuzaariranwa/n'obw'enzaarwa. Bwine |
| |akakwate kahango n'ebyetaago by'omuntu |
| |ebikuru omu magara g'ensi, obugabe hamwe |
| |n'ekitiinisa - kandi nirikora aha bantu hamwe|
| |n'aha bibiina. |
| | |
| | |
| | |
| | |
| | |
| | |
| | |
| | |
| | |
| | |
|OBUGABE BW'ABANTU OMU |Obugabe bw'abantu buri aha mutwe gwa 4 omu |
|kONSITYUSHONI YA uGANDA |ngyendererwaho y’eihanga. Omutwe ogu kandi |
| |nigumanywa nka ekirangiiriro ky'obugabe. |
| | |
| |Akacweka ka 20 ak’Engyendererwaho y’eihanga, |
| |kandi niko kacweka k'okubanza aha mutwe gwa 4|
| |nikagira kati: |
| | |
| |20. Obugabe bw'abantu obukuru obugabe. |
| | |
| |Obugabe bw'omuntu obukuru n'obw'enzaarwa |
| |kandi tiburikuheebwa eihanga. |
| |Obugabe bw'omuntu hamwe n'ebibiina oburi omu |
| |mutwe ogu nibwija kuheebwa ekitiinisa, |
| |burindwe kandi butunguurwe ebitongore byona |
| |bya gavumenti hamwe n'abantu boona. |
|Ekirangiriro ky'obugabe |Engyendererwaho y’eihanga neehamya obugabe |
|bw'abantu |bw'abantu boona omu Uganda. Obugabe obu |
| |n'obw'obuzaariranwa nk'oku kirikushoboororwa |
| |omu mutwe 4 omu Engyendererwaho y’eihanga. |
| |Bwine kuheebwa ekitiinisa, burindwe kandi |
| |butunguurwe ebitongore byona bya gavumenti |
| |hamwe n'abantu boona. |
| |Engyendererwaho y’eihanga neegira ngu abantu |
| |boona nibaingana omu biragiro, kandi baine |
| |kurindwa ebiragiro omu muringo nigwo gumwe. |
| |Kutwariza abantu omu miringo etarikushushana |
| |- nk'okubashoshora kurugiirira aha: nkura |
| |yaabo, rangi, ruganda, burugo, nyikiriza |
| |nainga ediini; oku beemereire omu bya sente, |
| |ebibiina by'obutegyeki, nainga oburema aha |
| |mibiri yaabo, tikirikwikirizibwa. |
| |Engyendererwaho y’eihanga, Akacweka ka 21). |
| | |
| | |
| | |
| | |
| | |
| | |
|EMIRINGO Y'OBUGABE |Engyendererwaho y’eihanga yo neegamba aha |
|BW'ABANTU |bugabe bwona hamwe n'obw'obutegyeki kandi |
| |egaruka egamba aha bugabe bw'eby'entaatsya, |
| |entuura hamwe n'entwaza. Neegaruka egamba aha|
| |bugabe bw'abo abatarikwebaasa. Omu bugabe |
| |bwona obwagambwa aha ruguru, tihariho |
| |oburikukira bugyenzi bwabwo; nangwa obwingi |
| |bwine akakwate kandi nibukorengana. |
| |Ekyokureeberaho, nikibaasika kugira obugabe |
| |bw'amagara marungi otarikutunga bujanjabi? |
| |Omuntu naabaasa kugira amagara marungi ataine|
| |by'okurya? |
| | |
| |Ahaifo hariho obugabe oburi omu |
| |Engyendererwaho y’eihanga: |
| | |
| |Obugabe bwa boona hamwe n'obw'obutegyeki |
| |Okwingana kandi obutashoshorwa |
| |(Engyendererwaho y’eihanga, Akacweka 21) |
| |Obugabe bw'amagara (Engyendererwaho |
| |y’eihanga, Akacweka ka 22) |
| |obugabe bw'omuntu nk’omuntu (Engyendererwaho |
| |y’eihanga, Akacweka ka 23) |
| |Ekitinisa ky'obuntu n'okurindwa obutatwazibwa|
| |nk'enyamaishwa (Engyendererwaho y’eihanga, |
| |Akacweka ka 24) |
| |Okurindwa obutatwazibwa nk'omuhuuku, |
| |n'obutagyemwa kukora. (Engyendererwaho |
| |y’eihanga, Akacweka ka 25) |
| |Okurindwa obutaimwa ebintu ebi oine kuba |
| |nootunga (Engyendererwaho y’eihanga, Akacweka|
| |26) |
| |Obugabe bw'okwehereera nk'omuntu, kw'etungira|
| |eka, hamwe n'ebintu ebyawe nk'omuntu. |
| |Engyendererwaho y’eihanga, Akacweka 27) |
| |Obugabe bw'okuhurirwa kutarimu kinkutiira. |
| |Engyendererwaho y’eihanga, Akacweka 28 |
| |Kurinda obugabe bw'omuntu bw'okuteekateeka, |
| |kugamba, obw'ediini, kugira oruteerane hamwe |
| |n'okuhikaana n'abandi. Engyendererwaho |
| |y’eihanga, Akacweka ka 29). |
| |Obugabe bw'eka (Engyendererwaho y’eihanga, |
| |Akacweka 31). |
| |Obugabe bw'entwaza y'abantu n'ebirikugyenda |
| |nabwo (Engyendererwaho y’eihanga, Akacweka ka|
| |37) |
| |Obugabe bw'okumanya ebirikukwata aha ihanga |
| |hamwe n'ebi eihanga ririkukora. |
| |(Engyendererwaho y’eihanga, Akacweka ka 38 |
| | |
| |Obugabe bw'okutunga okumanyisibwa. |
| |(Engyendererwaho y’eihanga, Akacweka ka 41) |
| |Obugabe bw'okutwarizibwa omu buringaaniza |
| |kandi kutwarirwa hamwe nk'abarikwingana omu |
| |kusharaho ebiraakorwe (Engyendererwaho |
| |y’eihanga, Akacweka, ka 42) |
| |Obugabe bw'eby'entaatsya, entuura hamwe |
| |n'emitwarize |
| | |
| |Obugabe bw'okwega (Engyendererwaho y’eihanga,|
| |Akacweka ka30) |
| |Obugabe bw'eka (Engyendererwaho y’eihanga, |
| |Akacweka ka 31) |
| |Obugabe bw'entwaza y'abantu n'ebirikugyenda |
| |nabwo (Engyendererwaho y’eihanga, Akacweka ka|
| |37) |
| |Obugabe bw'okutuura ahantu ahayonjo kandi |
| |ahaboneire. (Engyendererwaho y’eihanga, |
| |Akacweka ka 39) |
| |Obugabe bw'eby'entaatsya (Engyendererwaho |
| |y’eihanga, Akacweka ka 40) |
| | |
| |Obugabe obw'omutaano aha bundi |
| |Kutaho enkora eya 'affirmative action' |
| |ey'okuhwera abarikuribatiirirwa kurugayo. |
| |(Engyendererwaho y’eihanga, Akacweka ka 32) |
| |Obugabe bw'abakazi (Engyendererwaho |
| |y’eihanga, Akacweka ka 33) |
| |Obugabe bw'abaana (Engyendererwaho y’eihanga,|
| |Akacweka ka 34) |
| |Obugabe bw'abantu abaine oburema aha mibiri |
| |yaabo (Engyendererwaho y’eihanga, Akacweka ka|
| |35) |
| |Obugabe bw'abantu b'omubaro mukye |
| |(Engyendererwaho y’eihanga, Akacweka ka 36) |
| |Kuhwera abakaikuru n'abagurusi nikigambwaho |
| |omu bigyendererwa by'eihanga hamwe |
| |n'ebiragiro by'eihanga ebiri omu |
| |ngyendererwaho y’eihanga. |
| | |
|Eiteeka ry'oburingaaniza |EITEEKA RY'OBURINGAANIZA NIRYO ITEEKA |
| |ERIRIKUREEBA NGU BURI OMWE YAAKORWAHO OMU |
| |BURINGAANIZA. KOOTI Z'EBYANGA ZIINE KUTA OMU |
| |NKORA EITEEKA RY'OBURINGAANIZA OMU KUSHARAMU |
| |KWAZO. OBUJUNAANIZIBWA BWA KOOTI Z'EBYANGA |
| |KUKORERA AHA BURINGAANIZA NIKIKIRIZANA |
| |N'OBUJUNAANIZIBWA BWABO KURINDA OBUGABE |
| |BW'ABANTU. |
| | |
| |Omu mikorere yoona, Kooti z'Ebyanga |
| |zishemereire kugyendera aha mateeka |
| |g'obutagwera rubaju hamwe n'oburingaaniza. |
| | |
| |Kooti eine kuha omugisha buri rubaju |
| |rukahurirwa. |
| |Kooti eine kwikiriza buri rubaju kureeta |
| |abajuririzi n'ebizibiti kwongyera ahari ebi |
| |arikugamba. |
|EBIRAGIRO EBIRIKUKWATA AHA |Kooti eine kureeba ngu buri rubaju |
|BY'OBUHANGWA N'EMIGYENZO |rwamanyisibwa omu bwire okuhoza |
|Y'ENZAARWA |kutakabaireho. |
| |Memba wa kooti aine akakwate n'omushango |
| |taine kuba ari omwe ahari abo abarikuhurira |
| |omushango ogwo. |
| |(Eiteeka rya Kooti z'Ebyanga erya 2006, |
| |Akacweka ka 24) |
| | |
| |Engyendererwaho y’eihanga neeha obugabe |
| |abanya Uganda boona kukora emigyenzo yaabo |
| |y'obuhangwa omu byanga byabo. |
| |(Engyendererwaho y’eihanga, Akacweka ka 37). |
| |Kwonka neegaruka egira ngu tihariho mugyenzo |
| |gwona gw'obuhangwa oguri ahaiguru ya |
| |Engyendererwaho y’eihanga hamwe n'ebindi |
| |biragiro kukorerwa omu Uganda. |
| | |
| |Nk'oku kirikworekwa omu kishushani eki |
| |ahaifo, Kooti z'Ebyanga zishemereire kuta omu|
| |nkora ekiragiro kirikukwata aha migyenzo |
| |y'obuhangwa zirikugyendera aha Konsityushoni |
| |hamwe n'ebiragiro ebindi. |
| | |
| |[pic] |
| | |
| | |
| | |
| | |
| | |
| | |
| | |
|N'OHA OSHEMEREIRE KURINDA |Buri omwe. |
|OBUGABE BW'ABANTU? | |
| |Kwihaho, gavumenti hamwe n'ebitongore byayo |
| |otairemu Kooti z'Ebyanga, biine |
| |obujunaanizibwa bw'okurinda obugabe kandi |
| |nibimanywa nka bya Njunaanizibwa. Biine |
| |obujunaanizibwa kuha ekitiinisa n'okurinda |
| |kandi n'okuhikiiriza obugabe bw'abantu hamwe |
| |n'ebibiina ebiraabe nibibashaba. |
| | |
| |Omu bugufu, Kooti z'Ebyanga ziine |
| |obujunaanizibwa bw'okuha ekitiinisa, kurinda |
| |hamwe n'okutunguura obugabe bw'abo boona |
| |abarikubaijaho - omu muringo ogu |
| |barikutwazamu emishango yaabo, okugihurira |
| |n'oku barikutwaza enshonga hamwe |
| |n'okubarikutwaza abantu abaabaijaho omu |
| |nsharaho yaabo. Ba memba ba Kooti y'Ekyanga |
| |baine kuba nibamanya ni bugabe ki obu abantu |
| |baine kuheebwa nainga obu baakubaasa kuheebwa|
| |oburikubaasa kuribatiirirwa omu kukora aha |
| |mishango. Bashemereire kuba baine okumanya |
| |abantu abo nainga ebibiina ebyo |
| |ebitarikwebaasa reero bareebe ngu baabikorera|
| |n'oburingaaniza nk'abandi boona ab'aha |
| |kyanga. |
| | |
| |Obugabe bw'abantu n'ebibiina ebiri omu mutwe |
| |ogu nibwija kuheebwa ekitiinisa, burindwe |
| |kandi butunguurwe amataagi hamwe n'ebitongore|
| |byona bya gavumenti kandi n'abantu boona. |
| |(Engyendererwaho y’eihanga, Akacweka ka 20 |
| |(2) |
| | |
| |Kandi ekindi, baine obujunaanizibwa |
| |bw'okumanyisa abandi ebiri omu ngyendererwaho|
| |y’eihanga obwo otaireho n'ekirangiiriro |
| |ky'obugabe bw'abantu. |
| | |
| |Bimwe aha bitongore ebiine obujunaanizibwa |
| |bw'okurinda obugabe bw'abantu omu Uganda |
| |Abeebembezi b'ebyanga (LCs) |
| |Pooriisi |
| |Za kooti z'ebiragiro |
| |Ekitongore kya 'Public Service Commission' |
| |hamwe n'akakiiko k'aha disiturikiti akaine |
| |obujunaanizibwa aha mirimo ya gavumenti (ku |
| |haakubaho omukozi wa gavumenti |
| |orikuribatiirira obugabe bw'abandi). |
| |Ekitongore ekya 'Judicial Service Commission'|
| |(ahabw'abo abarikukora omu by'ebiragiro). |
| |Ekitongore ekya 'Health Service Commission' |
| |(Ahabw'abo abarikukora ahaby'amagara) |
| |Kareebi/karishorisho wa Gavumenti (IGG) |
| |Ekitongore kya 'The Uganda Human Rights |
| |Commission' |
| |Kooti y’enshonga za Konsityushoni |
| |(Kushoboorora ebiri omu Engyendererwaho |
| |y’eihanga hamwe n'omu kirangiriro ky'obugabe |
| |bw'abantu) |
| |Ebindi bitongore bya gavumenti |
| |Ebindi bitongore ebirikurwanirira obugabe |
| |bw'abantu (Otairemu ebibiina bya ba |
| |nyekundiire) |
| |Iwe na nyowe! |
|KUNYWANISA OBUGABE |Ekirangiriro ky'obugabe bw'abanti nikigira |
|BW'ABANTU HAMWE N'EKIGAMBO |kiti: |
|KY'OKUTUNGA OBURINGAANIZA |Abantu boona baine kuheebwa omugisha |
| |gw'okuhurirwa mangu omu buringaaniza omu |
| |maisho ga kooti etaine rubaju ru erikugwera |
| |nainga akakiiko koona akatairweho ebiragiro. |
| |Engyendererwaho y’eihanga, Akacweka 28 (1) |
| |Engyendererwaho y’eihanga neegaruka egira |
| |ngu: |
| |Oburingaaniza bushemereire kukorerwa buri |
| |omwe hatariho kushoshora kurikuga aha |
| |kitiinisa ky'omuntu. |
| |Oburingaaniza/kusharira omuntu tikushemereire|
| |kusiibayo |
| |Abu basiisiire bashemereire kuhongyerwa omu |
| |muringo oguhikire. |
| |Okugarukanisa nikwo kushemereire |
| |kwebembezibwa |
| |Oburingaaniza nibwo bushemereire kukorwa |
| |kutari kuta omutima munonga aha bukugu |
| |bw'ebiragiro. |
| |(Engyendererwaho y’eihanga, Akacweka 126 (2))|
| |Kutunga oburingaaniza omu kuramurwa nikibaho |
| |buri omwe, otaireho n'abatarikwebaasa hamwe |
| |n'abooro, kuronda kandi bakatunga |
| |ekigarukwamu ky'oburingaaniza omu biragiro, |
| |yaaba aine eki afiire na mungyenzi we - |
| |kurikwikirizana n'omutindo gw'obugabe |
| |bw'abantu. |
| |Kutunga oburingaaniza omu kuramurwa ni kikuru|
| |aha bugabe bw'omuntu. |
| |Obugabe bw'abantu niburindwa hamwe |
| |n'okuhikiirizibwa kurugiirira enkora |
| |y'ebiragiro eriho. Kutunga oburingaaniza |
| |nigwo muhanda gw'okuhika aha biheneso hamwe |
| |n’okurihwa. |
|OMURIMO GWA KOOTI Z'EBYANGA|Abantu baingi omu ihanga ryona baine |
|KUHWERA OMU KUTUNGUURA |oburemeezi bw'okutunga oburingaaniza aha |
|ENSHONGA Y'OKUTUNGA |nshonga zaabo z'obutaikirizana, hamwe |
|OBURINGAANIZA OMU KURAMURWA|n'okutunga obuhereza bwa kooti. Kooti |
| |z'Ebyanga ziine omurimo muhango gw'okukora |
| |omu kureetaho oburamuzi omu byanga byabo, |
| |namunonga ahari abo abataine kihwera hamwe |
| |n'abooro. |
| |Kooti z'Ebyanga tiziri haihi n'abantu kwonka,|
| |kwihaho ziri ahansi kukira kooti ezindi, |
| |nizihurira emishango omu rurimi oru abantu |
| |b'ekyanga barikwetegyereza. Emihanda ei Kooti|
| |z'Ebyanga zirikukozesa zaanguhi kandi |
| |terikutiinisa nka kooti ezindi. Ahabw'okugira|
| |ngu ziri omu kyanga nikyo kimwe, ba memba ba |
| |Kooti z'Ebyanga nibakira kuba nibamanya |
| |enshonga nyingi ezi barikushoboorora. |
| |Ebi byona nibyongyera kumanyisa omugasho gwa |
| |Kooti z'Ebyanga omu kwita ekituri ky'okuhisya|
| |oburamuzi aha bantu abaingi abaakubaire |
| |bataine ky'okukora. |
| | |
| | |
| | |
|NI BANTU KI ABATAINE |Abataine buhwezi nibo abo abari ahari |
|BUHWEZI KANDI AHABWENKI |bugyengye y'okubeera kimwe kubi munonga |
|BAINE KUFIIBWAHO? |haabaho oburemeezi nainga ebiijiija. Abataine|
| |buhwezi omu mwanya nainga eihanga rimwe |
| |nibataana n'abo ab'omwihanga erindi, n'obu |
| |haraabe hariho abo abari batyo omu myanya |
| |yoona. |
|ENKORA Y'OBUGABE BW'ABANTU |Buri ki ba memba ba Kooti z'Ebyanga |
|EIKIRIZIIBWE |baraakore, n'okukikora barikugyendera aha |
| |mutindo gw'obugabe bw'abantu, barikukita aha |
| |mutindo nk'abaine obujunaanizibwa bw'okurinda|
| |n'okuhikiiriza obujunaanizibwa obwo. Ekyo |
| |nikyo barikweta Enkora y'obugabe bw'abantu. |
| |Ebyashoboororwaho ahaifo n'ebiragiro |
| |by'enkora y'obugabe bw'abantu: |
| | |
| |Okwejumbiramu |
| |Buri omwe aine obugabe bw'okwejumbira omu |
| |kusharaho okurikukwata aha bugabe bw'abantu. |
| |Okwejumbiramu tikushemereire kugyemwa, kube |
| |okw'amaani, kandi kwine amakuru, omu muringo |
| |hamwe n'omu rurimi orurikwetegyerezibwa. Abo |
| |boona abarikwija omu Kooti z'Ebyanga baine |
| |obugabe bw'okwejumbira omu kuteisa barikuha |
| |ebiteekateeko byabo. |
| |Ebintu nk'okugarukanisa, ekiri kirungi nangwa|
| |obwire obwingi kwonka ti mu buri mushango |
| |gwona namunonga (ekyokureeberaho emishango |
| |ey'amaani) kushemereire kwejumbiramu abantu |
| |b'embaju zombi reero ekirikurugamu, kiherize |
| |kumanywa ngu, okwikirizana omu muringo ogu |
| |nikuheebwa ekitiinisa. |
| |Obujunaanizibwa |
| |Ba memba ba Kooti y'Ekyanga baine kumanya ngu|
| |baine obujunaanizibwa aha bantu omu byanga |
| |byabo kandi bashemereire kukorera emirimo |
| |yaabo omu rwatu. |
| |Obutashoroora hamwe n'oburingaaniza |
| |Okushoroora omu bantu okwa buri muringo gwona|
| |tikurikwikirizibwa. Omuringo nigwo gumwe, |
| |abatarikwebaasa kureeba ngu obugabe bwabo |
| |bwarindwa kandi bwatungwa kandi |
| |tibaribatirirwa. |
| |Okumanyisibwa kwa abaine kuheebwa obugabe |
| |Abantu b'ekyanga baine kumanya obugabe obu |
| |baine babone kubushaba kyayetaagisa. Kooti |
| |z'Ebyanga nizikora kihango aha kureeba ngu |
| |abantu baayetegyereza eki bashemereire |
| |kushaba kurugiirira aha ngyendererwaho |
| |y’eihanga. |
| |Okwikirizibwa kw'obugabe |
| |Kwikiriza ngu obugabe buri omu mateeka, |
| |n'obwa buri hamwe kandi bwine akakwate |
| |n'ebiragiro by'ensi yoona. Ba memba ba Kooti |
| |z'Ebyanga baine kureeba ngu emirimo yaabo |
| |neekwatagana n'obugabe bw'abantu. |

| | |
|EKYOKUREEBERAHO 1 | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |

 OMUTWE III
 EMICWE Y'OBURAMUZI EYA KOOTI Z'EBYANGA

 ORUPAPURA

Ekigyendererwa kikuru
..........................................……………………………………………………25

Ebiraayegwe ..………………………………………………………………………………………………….25

Okwanjura enshonga y'emicwe………………………………………………………….…………………….26

Okwetegyereza ebiragiro by'emicwe y'okuramura/okucwa emanja
.....………………………………..…………….26

Engyendererwaho erimu oku abaramuzi bashemereire kutwaza ...……………………………….27

Emitwarize mirungi……………………………………………………………………………………………..…30

 OMUTWE III
 EMICWE Y'OBURAMUZI EYA KOOTI Z'EBYANGA

|EKIGYENDERERWA KIKURU |Kwanjurira abeetabire omi ishomo enshonga |
| |y'emicwe hamwe n'engyenderwaho y'emitwarize |
| |ebishemereire kukuratirwa Kooti z'Ebyanga omu|
| |kukora emirimo zaazo. |
|EBIRAAYEGWE |Aha muheru gw'eishomo, abaryetabiremu |
| |bashemereire kuba nibamanya: |
| | |
| |Kuha kandi bakashoboorora amakuru n'enkora |
| |yoona y'emicwe. |
| |Kushoboorora emicwe ei bashemereire kugira. |
| |Kuha kandi n'okushoboorora akakwate akari |
| |ahagati y'ebiragiro by'oburamuzi burungi |
| |hamwe n'enkora ya Kooti z'Ebyanga. |
| |Kushoboorora ahabwenki okuta omu nkora |
| |ebiragiro by'emicwe y'oburamuzi ni kikuru |
| |kuhwera za Kooti z'Ekyanga omu kukora |
| |oburamuzi n'okureetaho empinduka omu kyanga. |
| | |
|OBWIRE |ESHAAHA 1 N'EDAKIIKA 30 |
|EBIRIMU |Okwanjura emicwe n'enki |
| |Kwetegyereza ebiragiro by'emicwe y'oburamuzi |
| |Emitwarize mirungi |
| |Engyendererwaho y'emitwarize y'abaramuzi |
| |Obukoryo aha mitwarize mirungi |

|EMICWE N'ENKI? |Emicwe – n’entwaza erikwebembera okusharaho. |
| |(Kutoorana ekihikire aha kigwire; kwihamu |
| |ekirungi aha kibi) Obwengye bwawe kukumanyisa |
| |ekihikire, ekikuru, ekirikwetaagwa kandi |
| |ekirikwikirizibwa. |
| | |
| |N'obu haraabe hariho entaaniso omu micwe |
| |y'amahanga g'emiringo mingi, omu nyikiriza |
| |zitarikushushana, hariho ekicweka kihango omu |
| |birikushushan omu mitwarize ei boona |
| |barikutwazamu: |
| | |
| |Kuha omuntu ekitiinisa kye nk'omuntu |
| |Kumanya n'okuha ekitiinisa obugabe bw'omuntu |
| |Kubingirira oburamuzi |
| |Kufa ahari abo abarikwetaaga obuyambi |
| |Kuta ekitiinisa omu bwesigwa, obutabuzaabuza, |
| |hamwe n'emicwe. |
|OMUTINDO GW'EMITWARIZE OMU| |
|BURAMUZI | |
| | |
| | |
| | |
| | |
| |Ahabwenki omutindo gw'emicwe nigwetaagwa omu |
| |byanga:: |
| | |
| |“Turi ekibiina omu kyanga. Turi bakye |
| |abatoorainwe kukora omurimo gw'ekitiinisa. |
| |Nituheebwa emirimo, eizooba aharindi, ngu |
| |tugikore n'obushoboorozi. Omu kukozesa |
| |obushoboorozi obu, kiine eki kirikukora aha |
| |magara gaabo abaine omugisha abarikutwijaho. |
| |Abatuuragye tibakaahamya yaaba bo nainga emigisha|
| |yaabo neija kurugiirira oku twasharamu. |
| |Tibarikushaba ngu obushoboorozi buheebwe ogwo ou |
| |batarikumanya ngu naija kuba omwesigwa, nainga ou|
| |omutindo gw'emicwe ye gutarikwetegyerezibwa. Ni |
| |kikuru munonga ahabw'okutunguura entwaza |
| |y'ebiragiro nk'oku turikugimanya, ngu habeho |
| |omutindo omu ntwaza omu kooti n'aheeru ya kooti, |
| |ekirikuhwera kuta obwesigwa omuri abo |
| |abarikututamu obwesigwa." |
| |Nebya J.B. Thomas, Judicial Ethics in Australia, |
| |Sydney, Law Book Company, 1988, p.7. |
| | |
| | |
| |[pic] |
|Amateeka mukaaga |Amateeka g'emicwe y'oburamuzi agaikirizibwe omu |
|by'entwaza y'oburamuzi |mahanga goona nigo garikukora engyendererwaho |
| |y'entwaza y'oburamuzi omu Uganda. |
| | |
| |Amateeka mukaaga omu ngyenderwaho y'entwaza |
| |y'oburamuzi omu Uganda nigo aga ahaifo: |
| | |
| |Okwetegyeka/Okweshariraho |
| |Obutagwera rubaju |
| |Emitwarize mirungi |
| |Okwetwara gye |
| |Oburingaaniza |
| |Omuzimbwe n'okufayo kukora |
| | |
|Eiteeka 1: OKWETEGYEKA/ |Kooti z'Ebyanga ziine obushoboorozi bw'oburamuzi,|
|OKWESHARIRAHO |nahabwekyo ziine kugyendera aha ngyenderwaho |
| |y'emicwe y'oburamuzi. |
| | |
| |Okwetegyeka nibwo bugabe bw'okweshariraho |
| |hatariho kutaahataahwamu. Okusharaho omu buramuzi|
| |kushemereire kurugiirira aha kwetegyereza |
| |ebiragiro. Tihashemereire kutaahataahwamu |
| |ebirikuruga aheeru nka: |
| | |
| |Kumanywa |
| |Kubaihabaihwa |
| |Kunyangarazibwa |
| |Kutiinatiinisibwa |
| |Kuteganisibwa |
| | |
| | |
| |Abaramuzi bashemereire kusharaho bo bonka |
| |hatariho ekibataahataahiremu n'obu baakuba |
| |bagyenzi baabo n'obu okwebuuza kuraabe |
| |nikwikirizibwa. |
| | |
| | |
| | |
| | |
| | |
| | |
| | |
| | |
| | |
| | |
| | |
|EITEEKA 2: OBUTAGWERA |Oburamuzi tibushemereire kukorwa kwonka, kwihaho |
|RUBAJU |bushemereire kureeba burikukorwa. |
| | |
| |Omuramuzi aine kukora emirimo ye y'oburamuzi |
| |ataine: |
| |Kutiina |
| |Kutugirwa |
| |Kugyenderera |
| |Kugwera orubaju |
| |Obutaringaaniza |
| | |
| |Omuramuzi ashemereire kureeba ngu |
| |emicwe/emitwarize ye omunda nainga aheeru ya |
| |kooti, reero abu arikuramura babone kumutamu |
| |hamwe n'oburamuzi bwona, obwesigye. |
| | |
| |Omuramuzi taine kuhurira omushango ogu okutagwera|
| |rubaju kwe kuraabuuzibweho. Ekyokureeberaho: |
| | |
| |Omuramuzi yaaba aine eki arikumanya ahari bwino |
| |eyareetwa ei barikwanga; nainga |
| |Haaba hariho omuntu w'omuka y'omuramuzi aine |
| |akakwate omu nshonga ei barikufa. |
| | |
| |"Eeka" erimu omukazi, omuzaire, omwana, |
| |omukamwana, omukwe, nainga ondiijo munyabuzaare |
| |weena w'omuramuzi nainga owaakuba naatuura omu ka|
| |ye. |
| | |
| |Akacweka 24(d) ak'eiteeka rya Kooti z'Ebyanga |
| |erya 2006 nikagira ngu: “Buri memba wa Kooti |
| |y'Ekyanga aine akakwate, k'omuringo gwona, omu |
| |nshonga erikuhajaanwaho, tarikwikirizibwa |
| |kuhurira omushango ogwo/enshonga ezo. |
| | |
| | |
| | |
| | |
| | |
| | |
| | |
| | |
| | |

|Ekyokureeberaho 1 | |
| | |
| | |
| | |
| | |

| | |
|EKYOKUREEBERAHO 2 | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|Eiteeka 3: EMITWARIZE |Emitwarize mirungi nikwo kuba omwesigwa, okaba |
|MIRUNGI |omuntu w'emicwe mirungi kandi ohikiriire. Omu |
| |ngyenderwaho y'emicwe y'oburamuzi harimu |
| |orunyiriri: “Emitwarize mirungi niyo eibaare omu |
| |kukora oburamuzi." |
| | |
| |Nka kikuru omu kurinda emitwarize, omuramuzi |
| |ashemereire kuta ekitiinisa omu ebiragiro |
| |by'eihanga. Omuramuzi aine kukora ekirikubaasika |
| |kureeba ngu yaagira emicwe mirungi kandi kureeba |
| |ngu tiyaajumwa nk'omuntu otaine bwengye. |
| | |
| |Omuramuzi aine kworeka kandi akatunguura |
| |emitwarize y' omutindo gw'ahaiguru. Ashemereire |
| |kuhwera hamwe n'okuha amaani abandi baramuzi |
| |kukuratira omutindo gw'engyenderwaho y'emicwe |
| |y'oburamuzi. |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |

| Eiteeka 4: KWETWARA GYE |Okwetwara gye nikimanyisa kugyendera aha mutindo |
| |gw'emicwe n'emitwarize erikwikirizibwa omu bantu |
| |bu ori nabo. Abaramuzi baine kutwaza gye omu |
| |muringo ogurikwikirizana n'ekitiinisa kya ofiisi |
| |y'oburamuzi. Engyenderwaho y'emicwe y'oburamuzi |
| |neeha ebiragiro ebi ahaifo. Abaramuzi |
| |tibashemereire: |
| | |
| |Kukozesa ofiisi yaabo y'oburamuzi |
| |kwekore/kweshabira ebyabo nk'abantu hamwe n'amaka|
| |gaabo. |
| |Kwikiriza ngu habeho enteekateeka ngu omuntu |
| |weena naabaasa kubabeihabeiha aha murimo gwabo. |
| |Kwehisya omuntu weena owaakubaasa kubajoogyesa |
| |kikareka abantu baateekateeka ngu mugwereire |
| |orubaju. |
| |Kucondooza bwino eri omu mushango hatariho rusa |
| |rurikuruga omu biragiro nainga kwikirizana |
| |kw'embaju zombi. Omuramuzi taine kugambira abantu|
| |b'orubaju rumwe hatariho bantu ab'orubaju orundi.|
| |Kwenyigira omu bibiina by'obutegyeki. |
| |Kwikiriza nainga kushaba kimwe ahari ebi ahaifo |
| |(butunu birikurabira omu muntu w'eka nainga |
| |omuntu ondiijo) birikuruga ow'omuntu oine |
| |akakwate n'omushango: |
| |Ekiconco |
| |Oburagwa |
| |Eibanja |
| |Obufura |
| |Obuhwezi |
| |Kwenyigira omu bintu bya sente nainga omuri za |
| |bizinesi ezirikubaasa kutaahataaha omu nkora |
| |nungi y'oburamuzi, nainga ezaakubaasa kwita |
| |eiziina rye kandi obundi zikareka yaagwera |
| |orubaju. |
| | |
| |Kwikiriza kushashurwa ahabw'obuheereza |
| |Ba memba ba Kooti z'Ebyanga tibashemereire |
| |kubuuza nainga kwikiriza okushashurwa |
| |okw'omuringo gwona ahabw'obuheereza obu barikuha |
| |nk'oku kirikugambwa aha mutwe IV (Enkora ya Kooti|
| |z'Ebyanga). |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|EKYOKUREEBERAHO 3 | |
| | |
| | |
| | |
| |[pic] |
| | |
| | |
| | |
| | |
| | |
| | |
| | |
| | |
| | |
| | |
| | |
|EITEEKA 5: OBURINGAANIZA |Abantu boona bashemereire kuringanizibwa omu |
| |kurindwa kwa ebiragiro. Oburingaaniza nikimanyisa|
| |okushushanisa omu ntwaza nainga ekitiinisa - |
| |oburingaaniza omu bantu, kwinganisa omu kuheebwa |
| |emigisha. |
| | |
| |Omuramuzi taine kuba naayoreka orubaju nainga ngu|
| |tiyasiima muntu weena, omu bigambo, omu bikorwa |
| |nainga omu mitwarize ye kurugiirira aha: |
| |Bushaija nainga obukazi bwe |
| |Erangi |
| |Oruganda rwe |
| |Ediini |
| |Emyaka |
| |Oku ayemereire omu by'esente |
| |Enteekateeka ye y'eby'obutegyeki |
| |Oburema |
| | |
| |Omuramuzi taine kuba memba nainga kuba omwe ahari|
| |abo abaine akakwate n'okutaanisa/okubaganisa |
| |abantu. |
| | |
| | |
| | |
| | |
| | |
| | |
| | |
| | |
|EKYOKUREEBERAHO 4 | |
| | |
| | |
| | |
| | |
| | |
|EKYOKUREEBERAHO 5 | |
| | |
|ENSHONGA 6: OBUKOZI |Abaramuzi baine kuba beegire kandi barikumanya |
|N'OKUNYIIKIRA/okwehayo |omurimo gwabo – bagushemereire, kandi bakore |
| |n'omuhimbo, okufayo n'omutima gumwe – |
| |okunyiikira. Omuramuzi aine kuba naaronda |
| |obwengye n'obukugu, hamwe n'oku ari nk'omuntu |
| |ebirikureka yaakora gye emirimo ye y'oburamuzi. |
| | |
| |Omuramuzi aine kushara omushango juba, kwonka omu|
| |kukora ekyo, aine kumanya ngu |
| |oburamuzi/oburingaaniza bwahikirira. Omuramuzi |
| |aine kutaho obutebenkana hamwe n'okuta ekitiinisa|
| |omu kuhoza kandi areebe ngu haabaho |
| |obugumisiriza. |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |

| | |
| | |

 OMUTWE IV
 ENKORA YA KOOTI Z'EBYANGA

 ORUPAPURA

|EKICWEKA I |BA MEMBA BA KOOTI |
|EKICWEKA II |......................................36 |
|EKICWEKA III | |
| |OBUSHOBOOROZI/AMATWARE GA |
| |KOOTI........................................|
| |........................43 |
| | |
| |AKASIIMO, EBISHARE HAMWE N'OKURIHA OMU KOOTI|
| |Z'EBYANGA |
| |.............................................|
| |............................48 |

|EISHOMO i |BA MEMBA BA KOOTI Y'EKYANGA |
|EKIGYENDERERWA KIKURU |Kureeba ngu abeejumbiire omu mushomo ogu |
| |baayetegyereza abashemereire kuba bari ba |
| |memba ba Kooti y'Ekyanga n'abashemereire kuba|
| |ba memba hamwe n'aba memba abashemereire |
| |kubaho orukiiko kutandika. |
|EBIRAAYEGWE |Aha muheru gw'eishomo, abaryetabiremu |
| |bashemereire: |
| |Kumanya abashemereire kuba bari omu Kooti |
| |y'ekyaro, y'omuruka, y'egomborora/tahuni |
| |hamwe neishaza. |
| |Beetegyereze ba memba abashemereire kubaho |
| |okuhoza kukatandika. |
|OBWIRE |EDAKIIKA 35 |
|EBIRIMU |Amadaara ga Kooti z'Ebyanga |
| |Ba memba ba Kooti z'Ebyanga |
| |Kutunga ba memba abaine kuba bariho okuhoza |
| |kukatandika. |

|AMADAARA GA KOOTI Z'eBYANGA|Eiteeka erya Kooti z'Ebyanga erya 2006 |
| |niriheereza za Kooti z'Ebyanga obushoboorozi |
| |bw'okuhurira n'okushara enshonga n'emishango |
| |emikye (erikucwubwa kitaka). |
| | |
| |Ebiragiro bya Kooti z'Ebyanga bikateebwaho |
| |omu 2007 kushoboorora oku eiteeka rya Kooti |
| |y'Ekyanga riraakore. |
| | |
| |Eiteeka rya Kooti z'Ebyanga niritaho Kooti |
| |z'Ebyanga aha madaara ashatu: |
| | |
| |Eiteeka rya Kooti z'Ebyanga nirigira ngu buri|
| |mushango/nshonga eshemereire kutandikira aha |
| |rurengo rw'ekyaro, reero Kooti z'aha |
| |muruka/woodi hamwe n'aha igomborora/tahuni |
| |zibe ez'okujuriramu. |
|BA MEMBA BA KOOTI Z'EBYANGA|Kooti z'Ekyaro/Seero n'ezaha Muruka/Woodi |
| | |
| |Kooti z'aha Kyaro/Seero n'ezo ez'aha |
| |Muruka/Woodi zirimu ba memba b'akakiiko k'aha|
| |kyaro/seeru nainga ab'aha muruka/woodi nk'oku|
| |kiri omu eiteeka rya Gavumenti z'Ebyanga. |
| | |
| |Kooti z'aha Gomborora/Tahuni/Diviijoni |
| | |
| |Kooti z'aha eigomborora/Tahuni |
| |Kanso/Diviijoni nizikorwa abantu bataano (5) |
| |abarikuteebwaho akakiiko k'egomborora, |
| |barikushembwa akakiiko akakuru. (Eiteeka erya|
| |Kooti z'Ebyanga erya 2006 Akacweka 4(2)). |
| | |
| |Ahari ba memba bataano, haakiri babiri (2) |
| |bateekwa kuba bari abakazi |
| | |
| |Mukuru w'entebe hamwe n'orikumuza omu bigyere|
| |baine kuteererwa akaruuru ba memba ba Kooti |
| |ey'aharurengo rw'eigomborora/Tahuni |
| |Kanso/Diviijoni. |
| | |
| |Kwikirizibwa kuba memba wa Kooti |
| |y'ahaigomborora/Tahuni Kanso/Diviijoni, buri |
| |memba ateekwa: |
| |Kuba naatuura omu mwanya ogwo ahu Kooti |
| |y'Ekyanga eine obushoboorozi; |
| |Kuba ari omuntu w'emicwe mirungi kandi aine |
| |emitwarize mirungi; |
| |Abe naamanya orurimi orurikukoresebwa omu |
| |kyanga ekyo hamwe n'Orungyereza; |
| |Atari memba w'akakiiko k'aha kyanga, memba |
| |w'Eishengyero nainga memba w'ekitongore kyona|
| |(ekitairweho omu biragiro), kandi; |
| |Atari memba wa Kooti y'Ekyanga endiijo. |
| | |
| | |
| | |
| | |
| | |
| | |
| | |
| | |
| | |
| |Obujurizi – Ebiragiro bya Kooti z'Ebyanga |
| |akacweka, 4-8. |
|Emirimo ya kooti z'ebyanga |Omurimo gwa Mukuru w'Entebe |
| | |
| |Mukuru w'entebe naayakiira enshonga ahabwa ba|
| |memba boona b'akakiiko kandi ayebembere |
| |orukiiko. Mukuru w'entebe naija kuronda |
| |omwanya ahu Kooti eraagume |
| |neehuririra/neecwera emishango omu kyanga |
| |kye. |
| | |
| |Omurimo gw'orikuhwera mukuru w'entebe |
| | |
| |Mukuru w'entebe yaaba ari omushaija, omuhwezi|
| |ashemereire kuba omukazi; kandi mukuru |
| |w'entebe yaaba ari omukazi, omuhwezi |
| |ashemereire kuba ari omushaija. |
| | |
| |Mukuru w'entebe ku yaakuremwa kukora emirimo |
| |ye, omuhwezi we ashemereire kugikora kuhisya |
| |obu Mukuru w'entebe araagarukye akagikora. |
| |Mukuru w'entebe ku yaakufa, yaakurekura |
| |nainga yaihwaho, omuhwezi we ashemereire kuba|
| |Mukuru w'entebe kuhisya obu baraatoorane |
| |mukuru w'entebe ondiijo. |
| | |
| |Mukuru w'entebe hamwe n'omuhwezi we ku bombi |
| |baakuba batariho, ba memba abandi baine |
| |kutaho Mukuru w'entebe omu bwire bw'ogwo |
| |mushango bwonka. |
| | |
| |Bishangye omu - Biragiro bya Kooti z'Ebyanga,|
| |akacweka 18. |
|OKURAHIRA |Okurahira kwa ba memba ba Kooti z'Ebyanga |
| |ATAKATUNGIRE OFIISI, BURI MEMBA WA KOOTI |
| |Y'EKYANGA ASHEMEREIRE KURAHIRA AKABONA |
| |KUTWARA OMWANYA GWE, KANDI AHAMIZE BURI OMWE |
| |KU ARIKUZA KURAMURA N'OBURINGAANIZA. |
| |EKIRAHIRO NIKIHEEBWA OMURAMUZI W'AHA RURENGO |
| |RWA DISITURIKIKITI OMU MWANYA OGU KOOTI |
| |Y'EKYANGA ERIMU. EKIRAAMO EKYANGUHI |
| |EKIRITEERWA BA MEMBA BA KOOTI Y'EKYANGA |
| |BATAKAGIIRE MU NTEBE KIRI AHAIFO, NK'OKU |
| |KIRIKURUGA OMU BIRAGIRO BYA KOOTI Z'EBYANGA. |
| |EKIRAHIRO KY'OBURAMUZI EKYA BA MEMBA BA KOOTI|
| |Z'EBYANGA |
| |Nyowe,.......................................|
| |..............nindahira ngu, niinyija kukora |
| |kurungi emirimo empiirwe, kandi niinyija |
| |kukorera abantu boona ekihikire. Kurugiirira|
| |aha Konsityushoni ya Uganda hamwe n'ebiragiro|
| |ebirikugyenderwaho, ebirikwejunisibwa omu |
| |Uganda, hatariho kutiina n'okwitira omuntu |
| |weena eriisho, okukunda nainga EBIRAAYEGWE |
| |bibi. (Nahabwekyo, Ruhanga mpwera) |
| | |
| |OMUKONO ………………………………………………………… |
|KWIHWA OMU NTEBE |Memba wa Kooti y'Ekyanga naabaasa kwihwa omu |
| |ntebe akakiiko k'ekyanga akakuru akategyeki |
| |karaaragiire. (Eiteeka rya Kooti z'Ebyanga |
| |erya, 2006, Akacweka 7(1)) |
| | |
| |Ebicweka bibiri ahari bishatu biina kushemba |
| |okwihwaho kwa memba wa Kooti y'Ekyanga |
| |ahabw'enshonga ezi ahaifo: |
| |Kukozesa kubi ofiisi ye; |
| |Enguzi; |
| |Kuremwa kukora emirimo ye; |
| |Kusingwa omushango omu kooti ahabw'ebicumuro |
| |haza ebiragiro bikagira ngu asharirwe emyezi |
| |mukaaga n'okurengaho ari omu kihome; |
| |Emitwarize/emicwe mibi; or |
| |Yaarwara omutwe/Akaremwa ahabw'amaani mabi. |
| | |
| |Omwanya gwa memba wa Kooti y'ekyanga nigwija |
| |kubamu busha haabaho ebi ahaifo: |
| | |
| |Memba yaarekura kandi akaha Mukuru w'entebe |
| |ya Kooti y'Ekyanga ebaruha ku yaarekura. |
| |Memba ku yaakuba ataine birikumwikiriza kuba |
| |memba wa Kooti y'Egomborora/Tahuni |
| |Kanso/Diviijoni); |
| |Memba ku yaakufa; nainga |
| |Memba yaabura kuhurira emishango omu kooti |
| |emirundi eshatu ekurataine, kwihaho ba memba |
| |abandi baikirizi okwehozaho kwe nainga |
| |enshonga ahabwenki abaire atariho. |
| |(Eiteeka rya kooti erya 2006, Akacweka 7(2))|
| | |
| |Omwanya gwa memba wa Kooti y'Ekyanga gwaba |
| |ogw'okwijuja, akakiiko k'ahaiguru |
| |nikamanyisibwa, reero akakiiko ako kashembe |
| |memba ondiijo omusya. |
|OBUTAIKIRIZIBWA |Memba ku yaakuba aine akakwate n'omushango |
| |oguri omu kooti obwire obwo, ashemereire |
| |kugamba akakwate ku aine n'omushango reero |
| |ayeihemu omu kuguhurira. (Eiteeka rya Kooti |
| |z'Ebyanga erya, 2006, Akacweka 24(d); |
| |Ebiragiro bya Kooti z'Ebyanga, ekiragiro kya |
| |20(1)). |
| | |
| |Orubaju rumwe rwayanga ngu memba atahurira |
| |omushango ahabw'okugwera orubaju, Kooti |
| |neebaasa: |
| |Kwihamu memba omu mushango yaashanga ngu kwo |
| |enshonga ei barikuha kwanga memba ehikire; |
| |nainga |
| |Areke kuhurikiza okwanga kw'orubaju orwo |
| |yaareeba ngu enshonga erikuheebwa terimu |
| |nsha, nainga terikworeka ngu memba agwereire |
| |orubaju. |
| | |
| |Orubaju rwaguma rwangire, Kooti eine |
| |kuhandiika okwanga okwo hamwe n'enshonga |
| |ahabwenki okwanga kwabaho reero bagumizemu |
| |omushango. (Ebiragiro bya Kooti z'Ebyanga, |
| |Ekiragiro, 20(2)) |
|OKURINDA BA MEMBA HAMWE |TIHARIHO MEMBA WA KOOTI Z'EBYANGA ASHEMEREIRE|
|N'ABAKUNGU BA KOOTI |KUHABABIRWA OMU KOOTI YOONA AHABW'OKUKORA |
|Z'EBYANGA |EBIRI OMU BIRAGIRO NARI EKI KOOTI Y'EKYANGA |
| |YAAMURAGIRA. (EITEEKA RYA KOOTI Z'EBYANGA, |
| |AKACWEKA, 43) |
| | |
| |Tihariho memba wa Kooti z'Ebyanga ashemereire|
| |kuba naahababirwa ahabw'ekikorwa kyona |
| |ekiyaakora arikuhikiriza emyoga ye |
| |y'oburamuzi, ku kyakuba ngu, omu bwire bwona,|
| |Kooti niyo emusindikire. (Eiteeka rya Kooti |
| |z'Ebyanga erya 2006, akacweka 43). |
| | |
|OKUSHARAHO KWA KOOTI | |
|Y'EKYANGA |Buri nshonga yoona erikukwija omu Kooti |
| |y'Ekyanga eine kusharwaho ba memba boona. |
| | |
| |Oburuuru bwa ba memba ku bwakwingana, |
| |akaruuru ka Mukuru w'Entebe kaine kusharaho. |
| |Mukuru w'Entebe hamwe na ba memba boona baine|
| |kurangiirira eki kooti yaasharaho. |

|KUREEBERERA KOOTI Z'EBYANGA|Eiteeka rya Kooti z'ebyanga niriragiira |
| |omuramuzi omukuru aha disiturikiti orikwetwa |
| |'Chief Margestrate' kureeberera Kooti |
| |z'Ebyanga. (Eiteeka rya Kooti z'Ebyanga erya,|
| |2006, akacweka 40) |
| | |
| | |
| | |
| | |
| | |
| | |
| | |
| | |
| | |
| | |
|KWORAMU |AKACWEKA KA 8(4) AKA EITEEKA RYA KOOTI |
| |Z'EBYANGA AKA, 2006 NIKAGIRA NGU KOOTI |
| |Y'EKYANGA TAINE KUHURIRA OMUSHANGO GWONA BA |
| |MEMBA BATAHIKIZE KWORAMU. |
| | |
| |Kworamu n'enki? |
| | |
| |Kworamu nikimanyisa omubaro gw'abantu |
| |abashemereire kuba bariho kwikiriza omushango|
| |kuhurirwa. Omubaro ogu gushemereire kuguma |
| |omu kuhurira omushango ogwo kuhisya obu |
| |guraahwe. |
| | |
| |Kworamu yaabura kuhika, Mukuru w'entebe aine |
| |kurekyera aho kuhurira omushango ogwo, agute |
| |orundi runaku. |

| | |
|KUHISYA KWORAMU |OMU KYARO/SEERU NAINGA AHA MURUKA/WOODI, |
| |OMUHENDO OGURIKWIKIRIZIBWA KUBAHO KOOTI |
| |Y'EKYANGA EHURIRE OMUSHANGO NIGUHISYA ABANTU |
| |BATAANO, BABIRI AHARI ABO BATEEKWA KUBA BARI |
| |ABAKAZI. |
| | |
| |Aha rurengo rw'egomborora/Tahuni |
| |Kanso/Diviijoni, omuhendo gw'abantu ni |
| |bashatu, omwe ahari abo ashemereire kuba ari |
| |omukazi. |
| | |
| |Omubaro |
| | |
| |KOOTI |
| |OMUBARO GW'ABA MEMBA ABARIKWETAAGWA OKUHOZA |
| |KUTANDIKE |
| |OMUBARO GW'ABAKAZI ABARIKWETAAGWA OKUHOZA |
| |KUTANDIKA |
| | |
| |EKYARO/SEERU OMURUKA/ WOODI |
| |5 |
| |2 |
| | |
| |AHA IGOMBORORA/ TAHUNI KANSO/ DIVIIJONI |
| |3 |
| |1 |
| | |
| | |
| | |
| |Ku kyakubaho ngu Kooti y'Ekyanga ebuzirwe |
| |Kworamu ahabw'eburemeezi obutakwebeera, (nka |
| |memba ku yaakuba arwaire nari ayoshire obwire|
| |buraingwa, Kooti y'Ekyanga neebaasa kuronda |
| |abantu kuheereza aha Kooti egyo. |
| | |
| |Kurondwa ngu omuntu abe memba wa Kooti |
| |y'Ekyanga, ashemereire kuba: |
| | |
| |Ari mukuru; |
| |Arikuteekateeka gye; |
| |Arikuteekateekwa kuba ow'amaani; |
| |Arikuraara omu kicweka ekyo eki kooti erimu |
| |neehorereza. |
| |Ataine buzaare naabo boona abari omu |
| |mushango. |
| | |
| | |
| |[pic] |
|BA MEMBA ABA N'OMUBARO |[pic] |
|GUHIKIRE GW'OKUTANDIKA | |
|KUHURIRA OMUSHANGO? | |

|EISHOMO iI |OBUSHOBOOROZI BWA KOOTI Z'EBYANGA |
|EKIGYENDERERWA KIKURU |Kumanyisa abeetabire omu mushomo |
| |obushoboorozi obu Kooti z'Ebyanga ziine. |
|EBIGYENDERERWA |Aha muheru gw'eishomo eri, abagwetabiremu |
| |bashemereire: |
| |Kumanya amakuru g'obushoboorozi; |
| |Kumanya ni mishango ki ei Kooti z'Ebyanga |
| |zishemereire kucwa/kuramura eziri omu matware|
| |gaazo. |
|OBWIRE |edakiika 40 |
|ebiri omu ishomo eri |Obushoboorozi nikimanyisa ki |
| |Obushoboorozi bw'amatware |
| |Obushoboorozi bw'ebiragiro |

|obushobOorozi |Obushoboorozi bwa Kooti z'Ebyanga nibwo |
| |bushoboorozi bw'okuhurira n'okushara |
| |emishango nka kooti. |
| | |
| |Obushoboorozi bwa Kooti z'Ebyanga buri omu |
| |emiringo ebiri: |
| | |
| |Obushoboorozi bw'amatware); hamwe na |
| |Obushoboorozi bw'ebiragiro. |
|obushoboorozi bw'amatware |Kooti y'Ekyanga eine obushoboorozi kuhurira |
| |enshonga n'emishango omu kyanga ekyo: |
| | |
| |Erikuruga omu myanya ei akakiiko akarikukora |
| |kooti karikurugamu; |
| |Enshonga yaaba erikukwata aha itaka, akakiiko|
| |akari omu mwanya ogu itaka ririmu; nainga |
| |Ou bahababiire/Kitabaarizibwa yaaba naatuura |
| |omu mwanya ogu akakiiko karimu haza kooti ahu|
| |eri. |
| |(Eiteeka rya Kooti z'Ebyanga erya 2006, |
| |Akacweka. 9; Ebiragiro bya Kooti z'Ebyanga, |
| |Ekiragiro kya. 25) |
| | |
| |Kihababirwa naabaasa kutaikiriza |
| |obushoboorozi bwa Kooti y'Ekyanga kuhurira |
| |omushango. Kooti ku yaakwikiriza okwanga kwe,|
| |omushango gushemereire kutwarwa omu kooti |
| |endiijo eine obushoborozi bw'okugushara. |
| | |
| |Kooti ku yaakwanga, eshemereire kuhandiika |
| |okwanga kwayo reero egumizemu ehurire/ecwe |
| |omushango. |
|Ekyokureeberaho 1 | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|OBUSHOBOOROZI BW'EBIRAGIRO |Kooti z'Ebyanga ziine obushoboorozi |
| |bw'okuhurira n'okucwa emanja ezi ahaifo: |

|EMISHANGO/ENSHONGA EZIRIKUMARWA ABATAKA |
| |
|* NK'OKU KIRIKUSHOBOORORWA OMU BIRAGIRO BYA KOOTI Z'EBYANGA |
|Omuringo |Amakuru | Obutarenzya|Obutarenzya sente |
|gw'omushango | |(Obucweka |zirikwingana |
| | |bwa sente) |(Kuruga |
| | | |Omukwamushanju |
| | | |2014) |
|Eibanja |Omuntu yaaguza ondiijo |Obucweka 100|Shiringi |
| |sente (nari akamutiiza |bwa sente |2,000,000/= |
| |ekintu) bakaragaana ngu | | |
| |naija kuzimugarurira, | | |
| |reero akabura | | |
| |kuzimugarurira | | |
| |kurugiirira oku | | |
| |baaragaine. | | |
|Endagaano |Abantu babiri nainga | | |
| |barikukiraho kuragaana | | |
| |omu buhandiikye nainga | | |
| |obutari buhandiikye ngu | | |
| |nibaija kukora omurimo | | |
| |nainga kuha obuheereza. | | |
|Okutiinisa/Okute|Kutiinisa - Omuntu | | |
|era |kureetera ondiijo kutiina| | |
| |kumuhisyaho | | |
| |obuhuta/obusaasi. | | |
| |KUTIINATIINISA HAMWE | | |
| |N'OKUTEERA - N'OBU OMUNTU| | |
| |ARIKUTIINATIINISA ONDIIJO| | |
| |NGU NAIJA KUMUHISYAHO | | |
| |OBUHUTA KANDI BUZIMA KWO | | |
| |AKABUMUHISYAHO. | | |
|KUHINDURA/KUHIND|OMUNTU KUTWARA NAINGA | | |
|UZA |KUKOZESA EKINTU | | |
| |KY'ONDIIJO NK'EKYE, KANDI| | |
| |OMU KUKORA EKYO, AKAKIIMA| | |
| |MUKAMA WAAKYO KUKIKOZESA.| | |
|KUSHIISHA EBINTU|OMUNTU YAASHIISHA EBINTU | | |
| |BY'ABANDI. | | |
|KUTAAHIRIRA |OMUNTU KUTAAHA OMU ITAKA | | |
| |RY'ONDIIJO NAINGA | | |
| |AKATAHATAAHA OMU BUSINGYE| | |
| |BW'ONDIIJO NAINGA OMU | | |
| |KIBANJA KY'ONDIIJO. | | |

|EMISHANGO/ENSHONGA EZIRIKUMARWA ABATAKA |
| |
|* ebirikutegyekwa ekiragiro ky'ekyanga, nk'oku kirikushoboororwa omu |
|biragiro bya kooti y'ekyanga |
|Omuringo |Amakuru | Obutarenzya|Obutarenzya sente |
| | |(Obucweka |zirikwingana |
| | |bwa sente) |(Kuruga |
| | | |Omukwamushanju |
| | | |2014) |
|Obutaikirizan| |Tihariho |Tihariho kikomo |
|a oburimu | |kikomo kya |kya sente. |
|enshonga | |sente. | |
|z’eitaka | | | |
|ery'empungura| | | |
|no | | | |
|Obutaikirizan| | | |
|a burikukwata| | | |
|aha bushwere,| | | |
|kushwer(w)a | | | |
|nainga | | | |
|kutashwer(w)a| | | |
|, kwangana, | | | |
|kutaana, | | | |
|nainga kukuza| | | |
|kw'abaana. | | | |
|Obutaikirizan| | | |
|a | | | |
|burikurugiiri| | | |
|ra aha | | | |
|kutoorana | | | |
|omuhunguzi. | | | |
|Kubiisya |Obu n'obutaikirizana | | |
| |obukubaho omuntu | | |
| |yaahora/yaabiisya ondiijo | | |
| |ebintu reero ondiijo | | |
| |akabura kubitaho omutima/ | | |
| |akabinagiirira | | |

|KUHENDA EBIRAGIRO BY'EKYANGA |
| |
|* NK'OKU KIRI OMU ITEEKA RYA GAVUMENTI Z'EBYANGA |
|Omuringo |Amakuru | Obutarenzya |Obutarenzya sente |
|gw'omushang| |(Obucweka bwa|zirikwingana |
|o | |sente) |(Kuruga |
| | | |Omukwamushanju 2014)|
|Enshonga |Ekiragiro kya disiturikiti |TIHARIHO |TIHARIHO KIKOMO KYA |
|ezirikuruga|n’ekyo ekirikukorwa kandi |KIKOMO KYA |SENTE |
|omu kuhenda|kikakorera omu disiturikiti|SENTE | |
|ebiragiro |egyo. | | |
|by'ekyanga |EKIRAGIRO EKIRIKWETWA | | |
| |BAIROHO (BYE-LAW), NIKYO | | |
| |KIRAGIRO EKIRIKUKORWA | | |
| |OBUKIIKO BW'EBYANGA KANDI | | |
| |KIKAKORA OMU MWANYA OGWO | | |
| |GWONKA. | | |

|EMANJA Z'EBICUMURO EZIRIKUKORWA BURI OMWE |
| |
|*nikigyendera aha nyikiriza y’abantu ba butoosha, nk'oku kirikworekwa omu|
|ngyenderwaho za kooti z’ebyaro |
|Omuringo |Amakuru | |Obutarenzya sente|
|gw’omushango | |Obutarenzya|zirikwingana |
| | |(Obucweka |(Kuruga |
| | |bwa sente) |Omukwamushanju |
| | | |2014) |
|Obutabanguko | |Tihariho |Tihariho kikomo |
|obw’eitaka | |kikomo kya |kya sente |
| | |sente | |
|Obutabanguko | | | |
|oburikuruga aha: | | | |
|okutaana, | | | |
|okwangana, nainga| | | |
|omuhendo | | | |
|gw’abaana. | | | |
|Obutabanguko | | | |
|obwine akakwate | | | |
|n’omusika/omuhung| | | |
|uzi | | | |
|Okukwata ijaga |Omu harimu obutabanguko | | |
|ebyakusigiirwe |ahu orikushanga omuntu | | |
| |akaha ondiijo muntu | | |
| |ebintu bye | | |
| |kubimureeberera kwonka | | |
| |ogwe muntu yaabikwata | | |
| |ijaga | | |

|OKUHENDA EBIRAGIRO |
|*nkoku kihairwe omu iteeka rya gavumenti eyahansi |
|Omuringo |Okushoboorora | Obutarenzya |Obutarenzya sente |
|gw’omushang| |(Obucweka bwa|zirikwingana |
|o | |sente) |(Kuruga |
| | | |Omukwamushanju 2014)|
|Emishango |Ekiragiro kya disiturikiti |TIHARIHO |TIHARIHO KIKOMO KYA |
|y’okuhenda |n’ekyo ekirikukorwa |KIKOMO KYA |SENTE |
|ebiragiro |disiturikiti kikakora omu |SENTE | |
|(Ekya |bicweka byona | | |
|disiturikit|eby’obutegyeki omu | | |
|i, ekya |disiturikiti. | | |
|kooti |EKIRAGIRO KYA KOOTI | | |
|y’ahansi) |Y’AHANSI. | | |

|EMISHANGO Y'EBICUMURO ERIKUKORWA ABAANA |
| |
|* NKOKUBIHAIRWE OMU ITEEKA ERY’EBIHAGARA N’EBIHENESO BYABYO |
|Omuringo |Okushoboorora | Obutarenzya |Obutarenzya sente |
|gw’omushang| |(Obucweka bwa|zirikwingana |
|o | |sente) |(Kuruga |
| | | |Omukwamushanju |
| | | |2014) |
|Okurwana |Okurwanira omu myanya |Tihariho |Tihariho kikomo kya|
|omu |erikugyibwamu abantu baingi|kikomo kya |sente |
|rwijwire | |sente | |
|Obwa |Harimu ebi: | | |
|kirereetsi |OBWAMARAAYA; | | |
| |OKUTEERA ZAARA; | | |
| |EMICWE ERIKUREETAHO NAINGA | | |
| |EYAKUBAASA KUREETAHO | | |
| |OKUBURA OBUSINGYE; | | |
| |EBIKORWA | | |
| |EBITARIKWIKIRIZIBWA; NAINGA| | |
| |OKWANDAARA; | | |
| |BYAKORERWA OMU MYANYA | | |
| |ERIKUGYIBWAMU ABANTU. | | |
|OKUTINISIRI|OMUNTU KUKOZESA AMAANI | | |
|ZA |NAINGA KUKANGAKANGA | | |
| |MUGYENZI WE AKIGYENDEREIRE.| | |
|OKUHUTAAZA |OKUTIINISIRIZA | | |
|OMUBIRI |OKURIKURUGAMU OBUHUTA | | |
|OBWIBI |OMUCWE GW’OKWIBA | | |
|OKUTAAHIIRI|OKUZA AHANTU OTARI MU | | |
|RA |MATEEKA (NA WAAGIIREMU OMU | | |
| |MATEEKA, OKUREMERAMU OTARI | | |
| |MU MATEEKA OBWE OINE | | |
| |EKIGYENDERERWA KY’OKUGWISA | | |
| |KUBI NYINA EBINTU, KUKORA | | |
| |EMISHANGO N’EBINDI BITYO | | |
|OKUSIISHA |OMUNTU YAASIISHA EBINTU | | |
|EBINTU |BY’ONDIIJO MUNTU NKANA, | | |
|NKANA |AYEKUNDEIRE | | |

| | |
| | |
| | |
|EKY’OKUTEISAHO 2 | |
| | |
| |Reeeba – Eiteeka rya Kooti z’Ebyanga, |
| |Akacweka. 10; Ebiragiro bya Kooti z’Ebyanga, |
| |Ekiragiro. 26. |
| | |
| | |
| | |
| | |
| | |
| | |
| | |
| | |

|EKICWEKA iII |OBUSIIMO, EBISHARE N’EMITANGO YA KOOTI |
| |Y’EKYANGA |
|EKIGYENDERERWA EKIKURU |Kwenda abantu bamanye enkora y’obusiimo, |
| |ebishare n’emitango ya kooti y’ekyanga |
| |nk’okukirikworekwa omu kiragiro kya kooti |
| |y’ekyanga |
|EBIRAAYEGWE |Ahamuheru gw’ekicweka eki, abeetabire omu |
| |mushomo baine kumanya gye ebi: |
| |bamanye akasiimo ka kooti y’ekyanga nk’oku |
| |kari omu mateeka |
| |bamanye nooha ashemeire kushashura ebishare |
| |nainga omutango |
| |beetegyereze oku ebishare n’emitango ya kooti|
| |y’ekyanga birikukoresibwa |
| |beetegyereze oshemeire kuba naabiika |
| |ebihandiiko by’ebishare n’emitango ya kooti |
| |y’ekyanga |
| |bamanye kandi babaase kuta omu nkora |
| |engyederwaho ya ebishare bya kooti y’ekyanga |
| |nk’oku kiri omu mateeka |
|OBWIRE |EDAKIIKA 15 |
|EBIRIMU |Obusiimo bw’abakakiiko ka kooti y’ekyanga |
| |Okushashura ebishare |
| |Enshohoza ya ebishare n’emitango |
| |Okubiika za ebihandiiko by’ebishare |
| |n’emitango |
| |Engyenderwaho ya ebishare bya kooti y’ekyanga|

|OBUSIIMO BWa kooti |EITEEKA NIRIRAGIIRA NGU BURI MEMBA WA KOOTI |
|y’ekyanga |Y’EKYANGA ORIKUZA OMU KOOTI OMU BWIRE |
| |OBW’OKUCWA EMISHANGO ASHASHURWE AHEEBWE |
| |AAKASIIMO. |
| | |
| |Akasiimo ka menba n’omuhandiiki ab’etahuni, |
| |ebyanga nainga egomborora yo ebe 10,000 eza |
| |Yuganda buri kushutama. |
| | |
| |Reeba- Eiteeka rya kooti z’Ebyanga , akacweka|
| |ka kabiri. |
|ebishare BYa kooti | |
|y’ekyanga | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|N’oha arikushashura |Kihababa ninga omuntu owaareta omushango omu |
|ebishare? |Kooti y’Ekyanga aine kushashura ebishare bya |
| |kooti arikugyendera aha kipimo kya ebishare |
| |ekitiirweho. Kooti ez’ebyanga zibaasa |
| |kweyogyerayo zitangise na kitabaarizibwa. |
| |(Ekiragiro kya kooti z’ebyanga 2006, |
| |akacweka. 41) |
|OKU EBISHARE N’EMITANGO |Emitango na ebishare ebirundainwe kooti |
|BISHEMERE KUKOZESIBWA |biine kukora ebi: |
| |Okugura obucumu, amakaraamu, ebitabo, |
| |empapura n’ebindi by’etaago bya kooti; |
| |Okureeta n’okugarurayo abajurizi; na |
| |Obusiimo bwa ba memba ba kooti. |
| |( Ebiragiro bya kooti z’ebyanga 2006, |
| |akacweka. 42) |
|OKUBIIKA EBIHANDIIKO |Kooti eshemeire kuba neebiika gye ebitabo |
|EBY’EBISHARE N’EMITANGO |ebibarirwamu sente kwenda kworeka gye |
| |entaasya n’enshohoza. |
| | |
| |Aha rurengo orw’egomborora, omuhandiiki wa |
| |kooti niwe arikubuuzibwa entaasya y’ebishare |
| |n’emitango n’enshohoza yaabyo. |
| |Aha rurengo orw’ekyaro n’omuruka, omukuru |
| |w’ekyaro (mukuru w’entebe) niwe arikubuuzibwa|
| |ebishare n’emitango n’okubyakoresiibwe. |
|ekipande ekya kooti |Ekipande eki kiteirwe aha peegi eyaakurataho:|
|z’ebyanga ky’okworeka | |
|emihendo y’ebishare | |
|n’enshashurwa | |

|omubaro|Enshonga |Omuhendo |
| | |omu |
| | |Shiringi |
|1 |Omuhendo gwa sente oguri kwetoboitwaho ngu |500/= |
| |gunyagirwe, nainga omwe aha bantu akahindura | |
| |endagaano, guri ahagati ya 0-20,000/= | |
|2 |Omuhendo gwa sente oguri kwetoboitwaho ngu |1,500/= |
| |gunyagirwe, nainga omwe aha bantu akahindura | |
| |endagaano, gurikurenga 20,000 kwonka ziri ahansi | |
| |100,000/= | |
|3 |Omuhendo gwa sente oguri kwetoboitwaho ngu |2,500/= |
| |gunyagirwe, nainga omwe aha bantu akahindura | |
| |endagaano, gurikurenga 100,000 kwonka ziri ahansi ya| |
| |500,000/= | |
|4 |Omuhendo gwa sente oguri kwetoboitwaho ngu |3,000/= |
| |gunyagirwe, ninga omwe aha bantu akahindura | |
| |endagaano, gurikurenga 500,000 kwonka ziri ahansi ya| |
| |1000,000/= | |
|5 |Omuhendo gwa sente oguri kwetoboitwaho ngu |4,000/= |
| |gunyagirwe, ninga omwe aha bantu akahindura | |
| |endagaano, gurikurenga 1000,000 kwonka ziri ahansi | |
| |ya 2000,000/= | |
|6 |Okwetoboita kwona okwine akakwate n’okutiinisiriza, |1,500/= |
| |ebigaaniiro, okushiisha ebintu, n’okucwa emihanda ahu| |
| |etari. | |
|7 |Okwetoboita okurikukwata aha kushiisha emisiri |500/= |
|8 |Okwona kw’enyamaishwa nk’ente |1,000/= |
|9 |Obutabanguko obukwatiraine n’eitaka eryensikirano |1,500/= |
|10 |Obutabanguko obukwatiraine n’eby’obushwere, omuringo |1,500/= |
| |gw’obushwere ogu omunti arimu, okutaana, okwangana | |
| |nainga omuhendo gw’abaana | |
|11 |Obutabanguko obukwatiraine n’okuronda omusika |1,500/= |
|OKUJURIRA |
|1 |Kuhaakubaho okujurira kuruga omu kooti ey’ekyaaro |2,000/= |
| |kuza omu kooti ey’omuruka | |
|2 |Okujurira kuruga omu kooti ey’omuruka kuza omu |2,500/= |
| |y’etawuni, egomborora, diviijoni | |
|3 |Okujurira kuruga omu kooti ey’etawuni, diviijoni |3,000/= |
| |nainga egomborora kuza ow’omuramuzi atandikirwaho. | |
|KOPE EZIHAMIIBWE |
| |Kutunga kope z’ebyakorwa omu kooti ezihamiibwe |200/= |

 ekicweka v

 ENGYENDERWAHO YA KOOTI Y’EKYANGA

 ORUPAPURA

|EKICWEKA I |ABANTU ABAINE KWETABA OMU NKORA ZA KOOTI |
| |Y’EKYANGA...........................................|
| |.........................53 |
|ekicweka II |EBY’AMATEEKA:EBY’OKUKORA |
| |OTAKAHOZESIIBWE.....................................|
| |....................56 |
|EKICWEKA III |EBY’AMATEEKA:EBY’OKUKORA |
| |OMUKUHOZESIBWA......................................|
| |................69 |
|EKICWEKA IV |ENCWAMU YA KOOTI Y’EKYANGA |
| |N’EBIHENESO.........................................|
| |.......................74 |
|EKICWEKA V |OKUHENDA EBIRAGIRO BY’EKYANGA NAINGA EBY’EBICWEKA |
| |N’EGOMBORORA: EBY’OKUKORA OTAKAHOZESIIBWE, |
| |EBY’OKUKORA OMUKUHOZESIBWA |
| |....................................................|
| |..............................85 |
|EKICWEKA VI |OKUBIIKA EBIHANDIIKO BYA KOOTI |
| |Y’EKYANGA...........................................|
| |............89 |
|EKICWEKA VII |OKUJURIRA...........................................|
| |................................92 |

|EKICWEKA I |ABANTU ABAINE KWETABA OMU NKORA ZA KOOTI |
| |Y’EKYANGA |
|EKIGYENDRERWA EKIKURU |Kwenda kumanyisa abantu ngu kooti y’ekyanga |
| |erimu abantu batari b’omuringo gumwe |
|EBIRAAYEGWE |Aha muheru gw’ekicweka eki, abantu baine |
| |kumanya gye ebi: |
| |Kumanya abantu abarikutwara ekicweka omu |
| |nkora ya kooti y’ekyanga |
| |Beetegyereze ni ryari obu abahoza |
| |abeempangisano barikwikirizibwa omu nkora za |
| |kooti y’ekyanga |
| |Beetegyereze ekirikureetera omuntu yaaba |
| |omujurizi ahikire |
|obwire |edakiika 15 |
|ebiri omu kicweka |Okushoboorora aha muntu arikuhandiika fairo |
| |y’omushango akagireeta omu kooti |
| |Okushoboorora ahari kitabaarizibwa |
| |Okushoboorora aha bahoza abempangisano |
| |Okushoboorora aha mujurizi |
| |Okutaasyamu aba kakiiko ka kooti y’ekyanga |
| |Okutaasyamu abantu ba butoosha |

|n’oha arikwetaba omu nkora ya kooti ey’ekyanga? |
|ABANTU ABARIKUZA OMU KOOTI Y’EKYANGA TIBARI BAMWE NA BAMWE, NK’OKU |
|KIRIKWOREKWA OMU KISHUSHANI AHANSI: |
| |
| |
| |
| |
| |
| |
| |
| |
| |
|[pic] |
| |
|abarikuba barimu |Nyin’omushango/kitabaaza – omuntu |
| |arikutandikaho omushango akahandiika faiyiro |
| |y’okwetobita kwe akagitwara omu kooti. |
| |Nyin’omushango noobaasa kumweta kyetomboita, |
| |kitabaaza nainga kihababa. |
| | |
| |Kitabaarizibwa – ogu n’omuntu atabaariziibwe.|
| | |
| |Ijuka: omuntu arikuza kureebukaho omu kooti |
| |kuyaakutungamu akahugye omu mutwe nainga |
| |akaba atarikwehurira gye omu magara, naabaasa|
| |kujwekyerwa ondiijo muntu omu kooti, |
| |ashemereire kuba : |
| |Atoorainwe kitabaaza/nyinomushango nainga |
| |kitabaarizibwa weenyine; nainga |
| |Omuntu arikureeberera ogwe muntu nainga |
| |ebintu bye. |
| | |
| |Kooti niyo erikusharamu nju ogwe mujwekyerwa |
| |ajwekyere omuntu omu kooti. (Eiteeka rya |
| |kooti z’ebyanga, 2006, akacweka. 16 (1)) |
| | |
| |Arikuza omu kooti naabaasa kuba ari omwe |
| |nainga abantu baingi bakwataniise hamwe, |
| |nainga kampuni. Kubarikuba bari baingi, |
| |nibajwekyerwa omuntu omwe ou barikutoorana |
| |kandi bakaheereza obushoboorozi |
| |bw’okubajwekyera omu buhandiikye. (Eiteeka |
| |rya kooti z’ebyanga, akacweka. 17) |
|abahoza abeempangisano/BA |Okukoresa ba puriida tikirikwirizibwa omu |
|PURIIDA |kooti y’ekyanga yaaba neegyenda omu maisho. |
| |Eki nikibaho kwenda ngu kooti y’ekyaro egume |
| |eyanguhiire abantu ba butoosha abatarikumanya|
| |endimi z’ebirarago ezigumire n’ebindi bingi. |
| | |
| |Hariho enshonga ibiri ezirikureetera abahoza |
| |abeempangisano barikubaasa kwikirizibwa omu |
| |kooti y’ekyaro: |
| |Enshonga erikuteisibwaho yaaba eri |
| |ey’okuhenda ebiragiro ebikorwa obukiiko |
| |bw’ebyanga; nainga |
| |Omwe ahari kitabaaza na kitabaarizibwa yaaba |
| |ari omwana. |
| |(Eiteeka rya kooti z’ebyanga, 2006, akacweka.|
| |16 (2); Ebiragiro kya kooti, Ekiragiro. 23) |
|abajurizi |Aba n’abantu abaine bwino aha mushango |
| |ogurikuba nigusharwa omu kooti. Nibeetwa kuha|
| |amakuru n’obujurizi aha byabaireho ahu kooti |
| |yaabaire etari. |
|ekyoKUREEBERAHO 1 | |
| | |
| | |
| | |
| | |
| | |

|ekicweka II |ENSHONGA EZIRIKUKWATA AHARI BURI OMWE: |
| |OBYOKUKORA OTAKAHOZESIIBWE |
|ekigyendererwa ekikuru |Kumanyisa abantu abarikwetegyereza |
| |ebigyenderwaho omu kooti y’ekyanga kuheereza |
| |abantu amagyezi agakwatiraine n’ebyokukora |
| |otakahozesiibwe |
|EBIRAAYEGWE |Aha muheru gw’ekicweka eki abantu baine: |
| |Kwetegyereza omugasho gw’ebigyenderwaho kandi|
| |bamanye eby’enshonga z’oburingaaniza |
| |Bamanye kitabaaza oku arikureeta omushango |
| |omu kooti y’ekyanga |
| |Beetegyereze oku kitabaarizibwa aine kwetwaza|
| |aha mushango ogwamujunanwa |
| |Kumanya omugasho gwa kooti y’ekyanga |
| |kumanyisa ab’akakiiko n’abajurizi obu |
| |omushango gurahurirwe |
| | |
|obwire |edakiika 30 |
|ebirimu |Omugasho gw’ebigyenderwaho omu kooti |
| |y’ekyanga |
| |Kitabaaza n’ebi arikugamba aha mushango gwe |
| |Obu omushango guraahurirwe |
| |Okumanyisibwa kw’okuhurira omushango |
| |n’amabaruha g’okweta kitabaaza na |
| |kitabaarizibwa |
| |Okweta abajurizi |

|ahabwaki eBIgyenderwao |Ahabw’okwenda kukuuma gye obutegyeki |
|BIiri eBY’omugasho? |n’oburingaaniza, n’eky’omugasho kooti |
| |kukuratira ebigyenderwaho ebi abantu |
| |barikukuratira omu kuhababa – eki nikireetera|
| |abantu baayanguhirwa. |
| | |
| |N’emishango eri omu kooti eshemereire eine |
| |kukuuma obugabe bw’abo boona abarikugiizamu |
| |kurabira omu muhanda oguri gwe. |
| |Ebigyenderwaho omu kooti y’ekyanga |
| |etebeekanisiibwe omu muringo murungi kwenda |
| |ngu buri omwe weena ayetegyereze ahabw’okuba |
| |n’orurimi orurikukozesibwa n’orwanguhi. |
| | |
| |Ba memba ba kooti bashemereire kufayo munonga|
| |aha kucwa emishango omu muringo gwanguhi |
| |kandi murungi kutari kukozesa ebigambo |
| |ebigumire. |
| | |
| |Reeba Ebiragiro bya kooti z’ebyanga, 2006. |
| |Okuhaburwa okundi okweyongyeireho kuri omu |
| |Ngyenderwaho ya kooti z’ahansi, 2007. |
|okuhurira omushango |Kutandika kuhurira omushango omu kooti |
|nikutandika kuta? |y’ekyanga, kitabaaza aine kubanza kwegambaho |
| |omu maisho ga mukuru w’entebe. |
|ebaruha y’okwetoboita |Egi baruha eshemereire kuba eri omu |
| |buhandiikye kandi kitabaaza ateireho omukono.|
| |Eshemereire kushoboorora ekika ky’omushango |
| |oguteirwe ahari kitabaarizibwa. |
| | |
| |Kitabaaza naabaasa kwehandiikira ebaruha egi |
| |kandi agiteho omukono. |
| |Nainga, mukuru w’entebe, omuhandiiki nainga, |
| |memba weena owa kooti naabaasa kuhandiika |
| |egyo baruha kurugirira aha bigambo bya |
| |kitabaaza. Ekyo kihandiiko nikishomerwa |
| |kitabaaza bwanyima atekeho omukono. |
| |Nyin’omushango yaaba atarikubaasa kutaho |
| |omukono omw’iziina rye, naabaasa kukozesa |
| |ekinkumu. Mukuru w’entebe nawe naataho |
| |omukono. |
| |(Eiteeka rya kooti z’ebyanga 2006,akacweka. |
| |14; Ebiragiro bya kooti by’ekyanga, |
| |Ekiragiro. 29) |
| | |
| |Fayiro |
| |Kooti y’ekyanga eshemereire kuta omu fayiro |
| |ebaruha y’okwetoboita. (Eiteeka rya kooti |
| |z’ebyanga, 2006, akacweka. 14(3)) |

|ebiri omu baruha |Ebiri omu baruha y’okwetomboita |
|y’okwetoMboita | |
| |Amaziina, emyaka, ahu kitabaaza arikutuura; |
| |Amazima aha mushango n’ebiheneso ebi |
| |orikwenda; |
| |Omuhendo gwa sente ezi orikwenda; |
| |Amaziina g’abajurizi n’ahubarikutuura; |
| |Ba kitabaaza baaba bari abantu baingi, |
| |eiziina ry’ogwe aheirwe obushoboorozi; na |
| |Amakuru goona agaakugira omugasho aha |
| |mushango. |
| | |
| |IJUKA: kooti neebaasa kushaba ngu kitabaaza |
| |aheereze bwino nyingi n’ebisaanirizo |
| |ebirikukwata aha mushango kwenda ngu |
| |kwomesereza kitabaarizibwa |
| |Ebiragiro bya kooti z’ebyanga, Ekiragiro. 31 |
| | |
| | |
| | |
| | |
| | |
| | |
| | |
| | |
| | |
| | |
|okwetoMboita kw’omwana |Omushango ogw’omwana nainga omuntu atari gye |
|nAinga omuntu atari gye omu|omu mutwe gushemereire kureetwa omuzaire |
|mutwe |nainga munywani we. (Ebiragiro bya kooti |
| |z’ebyanga, Ekiragiro. 30). Munywani we omu |
| |muringo ogu ni omuntu weena arajwekyere |
| |omwana ninga omuntu atari gye omu muntwe |
| |(atabaukire nainga aine akahugye) ahabw’okuba|
| |tarikubaasa kweyemerera. Tibaine kakwate omu |
| |mushango kwonka nibayamba omu kukuuma obugabe|
| |n’ebyetengo by’omwana n’omuntu atari gye omu |
| |mutwe. |
|okushashura ebishare bya |Buri kitaabaaza weena kutwara omushango gwe |
|kooti |omu kooti naija kushashura omuhendo gwa sente|
| |ogumanyisiibwe omu kooti egyo. Kooti neebaasa|
| |kusaasira kitabaaza kusashura sente yaareeba |
| |ngu kitabaaza tarikuzibaasa. (Ebiragiro bya |
| |kooti z’ebyanga, Ekiragiro. 65) |
| |Okumanya ebirikukiraho – kutunga |
| |ah’okushashurira ebishare, reeba Ebiragiro |
| |bya kooti z’ebyanga, Ebyongeirweho ekicweka |
| |kya kashatu. |
|omurimo gw’omuhandiiki wa |Okukoramu za kope ezindi |
|kooti y’ekyanga yaaheza |Kooti yaaheza kutunga ebaruha y’okwetomboita,|
|kutUnga ebaruha |omuhandiiki naakoramu kope ezirikumara |
|y’okwetoMboita |ezirakoresibwe ba memba ba kooti n’abandi |
| |bantu, kandi aziteera sitampu ateekaho |
| |omukono. (Ebiragiro bya kooti z’ekyanga, |
| |Ekiragiro. 33) |
|okwanga okwetoMboita |Kooti neebaasa kwanga kuhurira omushango |
| |gwaba: |
| |Omushango gwaba gutari gw’omugasho gwona, |
| |gutaine butandikiro nainga gugyendereire |
| |kunyizya. |
| |Kooti yaaba etaine bushoboorozi kuhurira ogwe|
| |mushango; nainga |
| |Enshonga yaaba niyo emwe ekiri omu kooti |
| |endiijo. |
| |(Ebiragiro bya kooti z’ebyanga, Ekiragiro. |
| |34) |
| | |
| |[pic] |
|ekishushani ky’enshonga ezitiine mugasho |
|[pic] |
|OKUHEEREZA KITABAARIZIBWA |OKUHEEREZA KITABAARIZIBWA EBARUHA |
|OKUMANYISIBWA |Y’OKUHABABIRWA |
| |Ebaruha ey’okutabaaza etakatiirwe mu fayiro, |
| |kitabaarizibwa aine kuba yaahairwe eye |
| |ey’okumumanyisa ngu bamutabariize. (Ekiragiro|
| |kya kooti z’ebyanga, 2006, akacweka. 15(1)) |
|okwehozaho |KITABAARIZIBWA YAAHEZA KUTUNGA EBARUHA |
| |Y’OKUMUTABAARIZA, NAABAASA KWEHOZAHO |
| |ARIKWEHAKANA NAINGA ARIKWIKIRIZA OMUSHANGO |
| |OMU BUHANDIIKYE NAINGA OMU BIGAMBO OMU BIRO |
| |BITAANO (5) EBI ATUNGIIREMU EBARUHA |
| |Y’OKUMUTABAARIZA. OKWE NIKWE KWEHOZAHO |
| |(EBIRAGIRO BYA KOOTI Z’EBYANGA, EKIRAGIRO. |
| |38(1)). IJUKA NGU KOOTI NEEBAASA KWIKIRIZA |
| |OKWEHOZAHO OKURI OMU BUHANDIIKYE OKWAREETWA |
| |EBIRO BITAANO BYAHINGWIRE, EKIKURU |
| |KITABAARIZIBWA YAAHEEREZA ENSHONGA NKURU |
| |EZAAMUREETEIRE OKUKYERERWA. (EBIRAGIRO BYA |
| |KOOTI Z’EBYANGA, EKIRAGIRO. 38 (3)) |
| |Okwehozaho omu bigambo |
| |Kitabaarizibwa yaayehozaho omu bigambo, |
| |omuhandiiki wa kooti aine kubita omu |
| |buhadiikye.( Ebiragiro bya kooti z’ebyanga, |
| |Ekiragiro. 38 (2)) |
|okumanyisa KITABAAZA |Kitabaaza aine kumanyisibwa okwehozaho kwa |
|okwehozaho kwa |kitabaarizibwa hatakahweireho biro bitaano |
|kitabaarizIbwa |(5) kitabaarizibwa areesire okwehozaho kwe. |
| |(Ebiragiro bya kooti z’ebyanga, Ekiragiro. 38|
| |(4) |
|okutaho obwire bw’okuhurira|Obwire bw’okuhurira omushango nibuteebwaho |
|omushango |kitabaarizibwa yaaheza kureeta okwehozaho kwe|
| |omu buhandiikye (Ebiragiro bya kooti |
| |z’ebyanga, Ekiragiro.40). Kitabaarizibwa aine|
| |kureeta okwehozaho kwe hatakahweireho biro |
| |bitaano (5) ebi atungiiremu ebaruha |
| |y’okutabaarizibwa. (Ebiragiro bya kooti |
| |z’ebyanga, Ekiragiro. 38) |
|obwire n’omwanya ahu kooti |Obwire n’omwanya ahu kooti eraashutame |
|eraAshutame |(Ebiragiro bya kooti z’ebyanga, Ekiragiro. |
| |17(1), (2)) |
| |Kooti z’ebyanga nizishutama ahagati ya shaaha|
| |2:00 na shaaha 12:00 z’eihangwe. Kooti |
| |eshemereire kushutama emirundi erikumara |
| |kwenda ngu buri mushango baguhurire. Kooti |
| |eine kushutama ahu abantu bari okwihaho aha |
| |nshonga ey’emishango y’abaana. (Ebiragiro bya|
| |kooti z’ebyanga, Ekiragiro. 41 (a)) |
| | |
| |Ahu kirikwetaagisa, kooti neebaasa kubinga |
| |omuntu nainga abantu obutahika haihi n’ahu |
| |kooti eriyo neehuririra omushango. (Eiteeka |
| |rya kooti z’ebyanga, 2006, akacweka. 36 (2)) |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|OKUMANYISA KITABAAZA NA |Nkoku kyaba kyayorekirwe kareho, kooti |
|KITATABAARIZIBWA OBU |yaaheza kutunga ebaruha y’okwetomboita |
|OMUSHANGO GURAAHURIRWE |n’ey’okwehozaho, neeteekaho eizooba, obwire, |
| |n’omwanya ogu kooti eraahurireho omushango. |
| |Mukuru w’entebe aine kumanyisa kitabaaz na |
| |kitabaarizibwa obu omushango guraahurirwe |
| |kandi abeete omurwijwire baije baze omu kooti|
| |y’ekyanga. Eki nikikorwa omu buhandiikye omu |
| |baruha erikubamanyisa ebiro by’okwezi, obwire|
| |n’omwanya. (Eiteeka rya kooti z’ebyanga, |
| |2006, akacweka. 15 (2); Ebiragiro bya kooti |
| |z’ebyanga, Ekiragiro. 35 (2)) |

|ebiri omu baruha y’okweta |Ebaruha y’okweta ab’omushango eine kuba erimu|
|KITABAAZA na kitabaarizibwa|ebi: |
| |Amaziina ga nyin’omushango na kitabaarizibwa.|
| |Enamba y’omushango. |
| |Ekika ky’omushango. |
| |Okumanyisibwa ngu baine kwehikira omu kooti |
| |Ekiro n’eshaaha ez’omushango guraahurirwemu. |
| |Okumanyisibwa kubareeta abajurizi. |
| |Okumanyisibwa ngu omuntu kuyaakubura |
| |omushango niguhurirwa kandi encwamu neeheebwa|
| |. |
| |Ebiro by’okwezi. |
| |Omukono gwa ceyamaani. |
| |Ebiragiro bya kooti z’ebyanga, Foomu A, |
| |Ekyongyeirweho namba 4. |
|okugaba ebaruHA z’okweta |Ebaruha ezi ziine kugabwa orikukozesa gumwe |
|abantu omu kooti |aha miringo egi: |
| |Okumanyisa omu bigambo (Eiteeka rya kooti |
| |z’ebyanga, 2006, akacweka. 15 (3); Ebiragiro |
| |bya kooti z’ebyanga, Ekiragiro. 35(3)) |
| |Mukuru w’entebe naabaasa kugambira kitabaaza |
| |na kitabaarizibwa obwire n’omwanya ogu |
| |omushango gurahuririrwemu omu buntu. |
| |Mukuru w’entebe yaamanyisa kitabaaza na |
| |kitabaarizibwa omu bigambo, aine kuba aine |
| |omujurizi ataine nshonda ei arigwera babe |
| |hamwe. |
| | |
| |Okumanyisa okw’obuhandiikye (Eiteeka rya |
| |kooti z’ebyanga, 2006, akacwekac. 15 (4); |
| |Ebiragiro bya kooti z’ebyanga, Ekiragiro. 36)|
| |Okumanyisa kwaba kuri omu buhandiikye, |
| |bushemeirwe kuheebwa omuntu weenyine ou |
| |bugyendereire. Kukyakwanga kubaasika |
| |kubuhisya omuntu weenyine, noobaasa kukozesa |
| |emiringo egi kwenda ngu bumuhike: |
| |Noobaasa kubusigira omuntu mukuru omu ka ye |
| |nainga arikutuura nawe; nainga |
| |Ebaruha ogikwase aha kimwe aha bicweka |
| |by’enju ye ahu arikurahuka kureeba. Noobaasa |
| |kugishonshoreka ahansi y’orwigi. |
| | |
|ebaruha y’okweta omuntu omu|EKY’OKUREEBERAHO KY’EBARUHA Y’OKWETA OMUNTU |
|kooti |OMU KOOTI: |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| |Reeba – Ebiragiro bya kooti z’ebyanga, |
| |Ekyongeirweho namba 4. |
| | |
|okubiika EBIHANDIIKO BYA |Okumanyisa kw’okweta abantu omu kooti kwaba |
|kooti Z’ekyanga |kukozirwe omu buhandiikye, obumwe bwine |
| |kuteebwa omu fayiro ya kooti obundi bakabuha |
| |arikuza kwetwa. (Ebiragiro bya kooti |
| |z’ebyanga, Ekiragiro. 36 (1)) |
| |Obuhame bw’okwetwa omu kooti (Ebiragiro bya |
| |kooti z’ebyanga, Ekiragiro. 37) |
| |Okuhisya okumanyisa kuruga omu kooti kuhika |
| |aha bantu abagyendereirwe nikimanywa |
| |nk’obuhame bw’okwetwa. Obuhame bw’okwetwa ni |
| |bwino y’okugira ngu boona ababa |
| |bagyendereirwe kumanyisibwa baamanyisibwa. |
| | |
| |Buri kutwarira omuntu ebaruha, ashemereire |
| |kuhamya ku yaagitunga obwo arikutaho omukono.|
| |Kuyaakuba atarikumanya kuhandiika naabaasa |
| |kuteeraho ekinkumu. Ebaruha yaarekwa omu maka|
| |g’omuntu, owaagitwarayo ashemereire kugaruka |
| |omu kooti akaha enshonga ahabw’enki yaakoresa|
| |omuringo ogwo kandi ebi yaagamba bihamibwe |
| |omujurizi ou yaagaba agyenzire nawe. |
| | |
| | |
| | |
| | |
| | |
| | |
| | |
| | |
|ekyOKUREEBERAHO 1 | |
| | |
| | |
| | |
| | |
|OKUCONDOOZA OKWA KOOTI | |
|Y’EKYANGA | |
| | |
| | |
| |Kooti neebaasa kuhika aha mwanya ahu |
| |omushango gwatandikiire ehandiikye ebi |
| |yaareeba. (Ebiragiro bya kooti z’ebyanga, |
| |Ekiragiro. 41(1)(k)) |
|okumanyisa abajurizi |RITAKAHIKIRE EIZOOBA RY’OKUHURIRA OMUSHANGO, |
| |KOOTI EINE KWETA ABAJURIZI ABARIKUZA KUBAHO, |
| |EBAMANYISE EKIRO N’OBWIRE OBU BARAABE |
| |NIBEETAAGWA N’OMWANYA OGU KOOTI |
| |ERAASHUTAMEMU. (EITEEKA RYA KOOTI ,Z’EBYANGA |
| |2006, AKACWEKA. 20(1)) |
|EBIRI OMU KUMANYISA |EBARUHA Y’OKWETA ABAJURIZI ESHEMEREIRE KUBA |
|ABAJURIZI |ERIMU EBI: |
| |Amaziina ga nyin’omushango na kitabaarizibwa.|
| |Enamba y’omushango. |
| |Okumanyisa ngu abajurizi baine kuba bariho. |
| |Ekiro n’eshaaha ez’omujurizi aine kuhikaho. |
| |Bwino ei abajurizi baine kureeta omu kooti. |
| |Ekiro kibaahandiikiraho ebaruha. |
| |Omukono gwa mukuru w’entebe. |
| |Ebiragiro bya kooti z’ebyanga, Foomu B, |
| |Ekyongyeirweho namba 4 |
|okugaba ebaruha z’okweta |Ezi baruha ziine kugabwa omu miringo egi : |
|bajurizi |Okumanyisa omu bigambo (Ebiragiro bya kooti |
| |z’ebyanga, Ekiragiro. 39(4)) |
| |Mukuru w’entebe aine kumugambira obwire |
| |n’omwanya omu buntu risho aha rindi. Omu |
| |kumanyisa omu bigambo, mukuru w’entebe aine |
| |kugyenda n’ondiijo muntu. |
| | |
| |Okweta okuri omu buhandiikye (Eiteeka rya |
| |kooti z’ebyanga, 2006, Akacweka. 20; |
| |Ebiragiro bya kooti z’ebyanga, Ekiragiro. 39)|
| |Ni kirungi okweta okuri omu buhandiikye |
| |kukuha mukama wakwo weenyine, obaasa |
| |kubisigira omuntu mukuru omu ka ye nainga ou |
| |arikutuura nawe. |
| | |
| |[pic] |
|ekyokureeberaho ky’ebaruha y’okweta abajurizi |
|EKISHUSHANI KY’EBARUHA ERI OMU BUHANDIIKYE EY’OKWETA ABAJURIZI: |
| |
| |
| |
| |
| |
| |
| |
| |
| |
| |
| |
| |
| |
| |
|Reeba Ebiragiro bya kooti z’ebyanga, Ekyongyeirweho, namba 4, Foomu B |
|OKUBIIKA EBIHANDIIKO |OKWETA ABANTU OMU KOOTI KWAKORWA OMU |
|N’ebaruha ez’okweta abantu |BUHANDIIKYE, KOOTI EINE KUSIGAZA KOPE EMWE |
|omu kooti |REERU ENDIIJO ERAATERWE SITAMPU EKABA NIYO |
| |YAATWARIRWA OMUJURIZI OU BAGYENDEREIRE. |
| |Okwikiriza - omujurizi nainga omuntu weena |
| |oraikirize akaakiira ebaruha omu mwanya |
| |gw’omujurizi aine kuta omukono nainga |
| |ekinkumu aha kope ei kooti erikusigaza |
| |yaaheza kugyakiira. |
| | |
| |Omujurizi nainga omujwekyerwa we yaaheza |
| |kwanga kutaho omukono aha baruha, memba aine |
| |kuhandiika okwanga okwo omu buhandiikye. |
| |(Eiteeka rya kooti z’ebyanga, 2006, Akacweka.|
| |20(5)) |
| | |
| | |
| | |
| | |
| | |
| | |
|HAMYA KWORAMU | |
| | |
| | |
| | |
| |Kooti etakatandikire, mukuru w’entebe aine |
| |kubanza kumanya yaaba omuhendo gw’abantu |
| |abaine kuba bariho kooti kutandika gwahikire.|
| |Omuri abo bantu torikubariramu ba memba ba |
| |kooti. Omuhendo ogwe gwine kuguma niguhika |
| |kooti yaaza kutandika |

| |
|EKIPANDE KY’EBIRI KUKURATIRWA OMUSHANGO GUTAKAHURIIRWE |
|[pic] |
| |
| |

|ekicweka III |ENSHONGA EZIRIKUKWATA AHARI BURI OMWE: |
| |EBY’OKUKORA ORIKUHOZESIBWA |
|ekigyendererwa ekikuru |Kwenda kubaasisa abantu kwetegyereza ebiri |
| |omu biragiro n’engyenderwaho ya za kooti |
| |z’ebyanga kandi n’oku baheereza amagyezi aha |
| |bikwatiraine n’okuhozesibwa. |
|EBIRAAYEGWE |Aha muheru gw’eishomo eri, abeetabiremu |
| |baine: |
| |Kwetegyereza ni ryari obu memba wa kooti aine|
| |kubingwa omu nkora za kooti y’ekyanga. |
| |Kwetegyereza ni rurimi ki orwine kukoresibwa |
| |omu kooti y’ekyanga |
| |Kwetegyereza ni ryari obu kooti y’ekyanga |
| |eshemeire kuronda obuhabuzi omu by’amateeka |
| |Kwetegyereza ebirikurabwamu omu kuhozesa |
| |omuntu |
| |Kwetegyereza ekirikubaho omwe ahari |
| |kitabaaza, kitabaarizibwa, n’omujurizi |
| |yaabura kwija omu kooti. |
| |Kwetegyereza okubarikubaasa kutaasyamu |
| |oburingaaniza omu kooti y’ekyanga |
|obwire |edakiika 35 |
|ebirimu |Okubinga ba memba ba kooti |
| |Orurimi orurikukozesibwa omu kooti |
| |Kooti y’ekyanga kwetaaga obuhabuzi omu |
| |by’amateeka |
| |Enshoronga y’entwaza ya kooti |
| |Omwe ahari ba nyin’omurwa yaabura kureebukaho|
| |omu kooti |
| |Omujurizi yaabura kwija omu kooti |
| |oburingaaniza |

|okubinga ba memba omu kooti|Buri memba wa kooti weena arikworeka okugwera|
| |orubaju abingwe omu kooti. Kwenda kuha |
| |encwamu etarikubanganisibwa ba memba baine |
| |kuba batarikugwera rubaju. |
| | |
| |Abantu abari omu mushango baine obugabe |
| |kwanga memba ou batarikwenda. Memba ogwe |
| |naija kubingwa omu kooti kurugiirira aha |
| |maani g’enshonga ezi abantu abo baraaheereze |
| |zikareetera baamwanga. (Eiteeka rya kooti |
| |z’ebyanga, 2006, akacweka. 24 (d); Yeta |
| |kitabaaza na kitabaarizibwa kuhurira |
| |omushango. 41(1) (b)) |
|orurimi orurikukozesibwa |Ebiri kukorwa omu kooti byona n’ebihandiiko |
|omu kooti |biine kubiikwa omu rurimi oruri kuba |
| |nirukozesibwa munonga omuri ekyo kyanga |
| |(Eiteeka rya kooti z’ebyanga, 2006, akacweka.|
| |21 (1)). Kwonka ebihandiiko eby’etahuni, |
| |diviijoni, n’egomborora biine kubiikwa omu |
| |Rungyereza. (Eiteeka rya kooti z’ebyanga, |
| |2006, akacweka. 21(3)) |
| | |
| |Ahu kooti yaahurira omu rurimi orw’enzaarwa, |
| |nibiija kuhindurwa biteebwe omu Rungyereza |
| |kandi kope zombi ey’Orungyereza n’ey’orurimi |
| |orwenzaarwa omuhandiiki azibiikye omu fayiro.|
| | |
| |Omwe ahari kitabaaza nainga kitabaarizibwa |
| |yaaba atarikumanya orurimi oru kooti |
| |erikukozesa, kooti neemurondera omuvunuuzi. |
| |(Eiteeka rya kooti z’ebyanga, 2006, akacweka.|
| |21 (2)) |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|obuhabuzi bw’ebyebiragiro |BA MEMBA BA KOOTI NIBABAASA OKUSHANGA |
|(Ebiragiro bya kooti |OBUREMEEZI OMU KUVUNUURA EKIRAGIRO KYETAAGISE|
|z’ebyanga, Ekiragiro 69) |ABAKUGU. OMU NSHONGA EGI KOOTI Y’EKYANGA |
| |EBAASA KUSHABA OBUYAMBI KURUGA OMU BARAMUZI |
| |ABARI OMU KOOTI NAINGA OMUSHANGO |
| |BAGWONGYEZEYO BAGUTE AHA KIRO EKINDI BATUNGYE|
| |OBUHABUZI KURUGA OW’OMURAMUZI ATANDIKIRWAHO |
| |NAINGA OMUJWEKYERWA W’OMUHOREREZA W’EIHANGA |
| |OW’AHA KYANGA EKYO. |
| | |
|ebirikuzibira okuhurira |KOOTI Y’EKYANGA TEKAAHURIRA MUSHANGO |
|omushango |OGWABAIRE GWAHURIIRWE KOOTI NIYO EMWE KANDI |
| |N’ABANTU NIBO BAMWE KANDI TEKAAHURIRA |
| |MUSHANGO OGURI OMU KOOTI ENDIIJO GUTEGYEREIJE|
| |OKUHURIRWA. (EITEEKA RYA KOOTI Z’EBYANGA, |
| |2006, AKACWEKA. 44) |
|ENSHORONGA YA KOOTI/EBIRI | |
|KUKURATIRWA OMU KOOTI | |
|SITATIMENTA ya kooti |Mukuru w’entebe obwe arikujwekyera kooti aine|
|erikuza kutandika kuhurira |kubanza yaaheereza sitatimenta, ashoboorore |
|omushango |ekigyendererwa kya kooti kandi ateho |
| |ebiragiro ebyahonaaho. Kooti eine |
| |kushoboorora gye abantu ngu omutima neija |
| |kuguta aha mushango kandi teraafe aha kuguma |
| |kwebigambo ebiragambwe. (Ebiragiro bya kooti |
| |z’ebyanga, Ekiragiro. 41 (1) (a)) |
| | |
| |Kooti eine kumanyisa kitabaaza |
| |(nyin’omushango) ku aine orugamba rw’okuha |
| |amazima goona agakwatiraine n’omushango gwe |
| |(niwe aine obwamushinja). (Ebiragiro bya |
| |kooti z’ebyanga, Ekiragiro. 41(1)(h)) |
|okugamba kwa kitabaaza |Nyin’omushango nainga kitabaaza niwe aine |
|nAinga kitabaarizibwa |obugabe bw’okushoboorora omushango gwe |
| |n’ekyabaireho. Bwanyima kooti neemubuuza |
| |nainga omuntu weena ari omu mushango |
| |amubuuza, kitabaaza akiheza ayoreka abajurizi|
| |be n’ekizibiti kyaba kiriho; aho niho kooti |
| |erikucumikira omujurizi ebibuuzo na |
| |kitabaarizibwa akamwongyera ebindi. |
| |(Ebiragiro bya kooti z’ebyanga, Ekiragiro. |
| |41(1)(g)) |
| | |
| |Kitabaarizibwa nawe aine obugabe kuha |
| |enshonga eze obwe arikugamba ekyabaireho. |
| |Bwanyima kooti neemubuuza ebibuuzo aha |
| |nshonga ey’okwegambaho marungi. Bwanyima |
| |naayoreka abajurizi be n’obwamushinja ku |
| |ataine rubanja. Kooti na kitabaaza nibabuuza |
| |abajurizi ba kitabarizibwa.( Ebiragiro bya |
| |kooti z’ebyanga, Ekiragiro. 41(1)(i)) |
|okugamba kw’abajurizi |Abajurizi baine kubanza barahira batakahaire |
| |bujurizi aha mushango. (Ebiragiro bya kooti |
| |z’ebyanga, Ekiragiro. 39 (7)) |
| |Omuvunuuzi nawe ashemereire kubanza yaarahira|
| |kooti etakatandikire (Ebiragiro bya kooti |
| |z’ebyanga, Ekiragiro. 41(1) (d)). |
| |Kumanya endahiro ei kooti eine kuha |
| |omujurizi, reeba Ebiragiro bya kooti |
| |z’ebyanga, Ekiragiro Foomu G, Ekyongyeirweho |
| |namba 4. |
|omujurizi yaabura |Haaba hariho obuhame ngu omujurizi ebaruha |
|kureebuKAhO omu kooti |ekamuhika omu bwire kwonka yaabura omu kooti |
| |kandi atahaire nshonga yoona, kooti neija |
| |kumuha ekipapura ekya “mundeetere” kandi |
| |eyohereze poorisi ebe niyo yaamureeta omu |
| |kooti. (Eiteeka rya kooti z’ebyanga, 2006, |
| |Akacweka. 39(6)) |
| | |
| |Omujurizi ayesirwe yaaremwa kwija akabura |
| |kuha enshonga eyaamuzibira, akabuzaabuza |
| |obujurizi, omujurizi ogwo naatangisibwa |
| |omubaro gwa sente ogurikwingana akacweka |
| |kamwe nainga naakomwa ebiro 10. |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|ahu orikushanga omwe nAinga|Okubura okwa kitabaaza (Ebiragiro bya kooti |
|boona abakuru omu mushango |z’ebyanga, Ebiragiro.42, 45) |
|baayanga kwija omu kooti |Kooti yaaba eine obuhame ngu ebaruha |
| |y’okuhurira omushango bakagimwekwasiza gye, |
| |kwonka we nka kitabaaza yaayanga kwija kandi |
| |kitabaarizibwa yaija, kooti neekora ebi: |
| |kitabaarizibwa yaikiriza omushango, kooti |
| |neegumusharira. |
| |Kitabaarizibwa yaayehakana omushango, kooti |
| |neegubinga |
| |Omushango gwaba gwabingirwe, okugaruka |
| |kuguhurira kitabaaza aine kuha enshonga |
| |ezirikweyemerera ezimuzibiire kwiza omurundi |
| |ogwabandize. |
| |Okubura okwa kitabaarizibwa (Ebiragiro bya |
| |kooti z’ebyanga, Ekiragiro. 43) |
| |Kooti yaaba eine obuhame ngu kitabaarizibwa |
| |akatunga ebaruha y’okuhurira omushango kwonka|
| |yaayanga kwija omu kooti kandi kitabaaza |
| |ariho, kooti neehurira omushango omu butabaho|
| |bwe. Kooti yaashanga ngu kitaabaaza |
| |omushango agukozire bukora ecwamu terikubaho.|
| | |
| | |
| |Kwonka kitabaaza naabaasa kushaba kooti omu |
| |bigambo nainga omu buhandiikye etakora |
| |encwamu mpaka nawe aheereize enshonga eze |
| |ezaamureetiire yaabura. |
| | |
| |Boona baabura kwija omu kooti (Ebiragiro bya |
| |kooti z’ebyanga, Ekiragiro. 44, 45) |
| |Boona abakuru omu mushango baabura kwija omu |
| |kooti, kooti neebaasa kubinga omushango. |
| |Kwonka kitabaaza yaarugayo akaha enshonga |
| |ezaamuzibiire, kooti ebaasa kugaruka ehurire |
| |omushango ogwo. |
|oburingaaniza |Omu mikorere yaayo yoona , kooti y’ekyanga |
| |eshemereire kuba neeyebemberwa omu |
| |buringaaniza n’obutagwera rubaju: |
| |Kooti eine kuhurira buri muntu; |
| |Kooti eine kwikiriza omuntu kureeta omujurizi|
| |ayongyere ahari bwino eshonga ye eremeere – |
| |eyeyongyere amaani; |
| |Kooti eine kureeba ngu buri muntu yaaheebwa |
| |okumanyisibwa obu kooti eraashutame kandi |
| |nkahi; |
| |Memba wa kooti atarikumanya kyakwenda abingwe|
| |omu kooti. |
| |(Eiteeka rya kooti z’ebyanga, 2006, akacweka.|
| |24) |

|ekicwka IV |ENCWAMU ZA KOOTI N’OKUZIRIKUTWAZIBWA |
|ekigyendererwa ekikuru |Ekicweka eki nikishuruurira abantu |
| |ebigyenderwaho omu ntwaza ya kooti y’ekyanga|
| |kandi kiheereza amagyezi aha ncwamu za kooti|
| |n’okuzirikubaasa kutwazibwa |
|EBIRAAYEGWE |Aha muheru gw’eishomo, abeetabiremu baine: |
| |Kwetegyereza oku kooti erikuhika aaha ncwamu |
| |Kwetegyereza oku kooti erikumanyisa abantu |
| |encwamu yaayo |
| |Kwetegyereza eki omuntu owaasingwa omushango |
| |yaakubaasa kukora omushango gwaheza kuhwa |
| |Ebi kooti erikukora yaaheza kuha encwamu |
| |yaayo |
| |Nihabaho ki kitabaarizibwa yaaremwa |
| |kushashura |
|obwire |eshaaha 1 |
|ebirimu |Okumanyisa obu encwamu eraakorwe |
| |Okukora encwamu |
| |Okuhisya encwamu abu egyendereire kuhikaho |
| |Ebi kooti erikubaasa kukora bwanyima y’okuha |
| |encwamu |
| |Omurimo gwa kooti y’ekyanga kitabaarizibwa |
| |yaaremwa kushashura |

|okumanyisa obu encwamu |Bwanyima y’okuhurira omushango, kooti |
|eraAkorwe |neemanyisa abu kirikukwataho obwire n’omwanya|
| |ahu encwamu eraakorerwe. (Ebiragiro bya kooti|
| |z’ebyanga, Ekiragiro. 51(1)). Eki kiine |
| |kukorwa hatakahweire biro bitaano omushango |
| |gurugire kuhurirwa. (Ebiragiro bya kooti |
| |z’ebyanga, Ekiragiro. 51 (2)). Omwe aha |
| |bukirikukwataho yaabura kwija obwe aheire |
| |ebaruha erikumweta, kooti neeha encwamu yaayo|
| |atariho. (Ebiragiro bya kooti z’ebyanga, |
| |Ekiragiro. 53(b)). |
|okukora encwamu |Encwamu ya kooti eine kukorwa kurugiirira aha|
| |bintu bitari bimwe na bimwe: |
| |Oburingaaniza obwemereire aha mazima |
| |agarikureebuka |
| |Okukozesa amateeka (konsityushoni, |
| |eby’obuhangwa, n’ebindi.) |
| | |
| |Encwamu ya kooti neekorwa mukuru w’entebe na |
| |ba memba boona abaabaire bariho omu kuhurira |
| |omushango n’okuha obujurizi (Eiteeka rya |
| |kootoi z’ebyanga, 2006,akacweka. 8 (9); |
| |Ebiragiro bya kooti z’ebyanga, Ekiragiro. |
| |52(1)) |
| | |
| |Encwamu eine kukorwa obwo ebi |
| |birikukuratirwa: |
| |Buri nshonga neetererwa akaruuru kandi eziine|
| |bwingi nizo zirikurabaho. Omu karuuru aka |
| |abantu omu kooti nibahanika emikono haza |
| |ebarwa. (Ebiragiro bya kooti z’ebyanga, |
| |Ebiragiro. 21(1), 52 (2)) |
| |Oburuuru bwingana omu mubaro, mukuru w’entebe|
| |naikirizibwa kuteera akaruuru akarikusharaho.|
| |(Ebiragiro bya kooti z’ebyanga, Ekiragiro. |
| |21(2)) |
| |Kitabaaza na kitabaarizibwa nibabaasa kucwamu|
| |ngu baikirizigane omu buntu (Ebiragiro bya |
| |kooti z’ebyanga, Ekiragiro. 52(4)) |
|ebirimu |Encwamu eine kuhaandiikwa kandi ekahandiikwa |
| |kooti. Eine kuba erimu ebi. (Ebiragiro bya |
| |kooti z’ebyanga, Ekiragiro. 54 (1)): |
| |Eiziina rya kooti; |
| |Enamba y’omushango; |
| |Amaziina ga kitabaaza na kitabaarizibwa; |
| |Obuhandiiko bukye oburikukwata aha mushango; |
| |Obujurizi omu bugufu, n’enshonga ahabwenki |
| |bawikiriize nainga ei babwangiire; |
| |Ecwamu ya kooti n’enshonga zaayo aha ncwamu; |
| |Eby’okukora bwayima y’encwamu; |
| |Okushashura. |
|okuhisya encwamu ahaRI ABO |Mukuru w’entebe nainga omuntu weena |
|ABU egyendereire |atoorainwe naashomera abantu encwamu ya |
| |kooti. (Ebiragiro bya kooti z’ebyanga, |
| |Ekiragiro. 53(2)(a)). Ahonaaho baaheza |
| |kushomerwa encwamu, kitabaaza na |
| |kitabaarizibwa baine kumanyisibwa ku baine |
| |obugabe kujuriza. (Ebiragiro bya kooti |
| |z’ebyanga, Ekiragiro. 53(2)(c)). Bwanyima |
| |y’okushoma encwamu, mukuru w’entebe |
| |n’omuhandiiki baine kutaho emikono n’ebiro |
| |by’okwezi, kandi kukyakuba nikibaasika abantu|
| |boona abaaba bari omu kooti bateho emikono. |
| |(Ebiragiro bya kooti z’ebyanga, Ekiragiro. 53|
| |(2)(b)). |
| |
|Ekipande kirikworeka ebi kooti erikukuratira omu kuhurira emishango. Kiri|
|aha peegi erikukurataho. [pic] |

|OKUMANYISIBWA AHA KUJURIZA |abantu baine kumanyisibwa kandi bakaheebwa |
| |obugabe kujuriza hatakahweire biro 14 |
| |barugire kuheebwa encwamu nainga |
| |kutangisibwa. |
| | |
| | |
| |[pic] |
|eby’okukora bwaNyima |Kooti y’ekyanga neebaasa kuheereza owaasinga |
|y’eNcwamu |omushango kimwe aha miringo y’okumumanyisa |
| |obugabe bwe n’ebindi ebiyaakubaasa kukora: |
| |(Eiteeka rya kooti z’ebyanga, 2006, akacweka.|
| |13; Ebiragiro bya kooti z’ebyang, ekiragiro. |
| |55): |
| |Okusaasirana n’okugarukana |
| |Okugamba ekiri aha mutima |
| |okukiita |
| |okugaruriza |
| |sente |
| |okushaba okusaasirwa |
| |okukwatiriza n’okuguza |
|okusaasirana n’okugarukana |Okugarura busya enkwatanisa eyaabaire eriho |
| |n’okureetaho obumwe. |
|okugamba ekiriho |Kooti neegamaba ekiriho aha bugabe bwa |
| |kitabaaza na kitabaarizibwa etarikugwera |
| |rubaju. |
|okukiita |Oku n’okushashura kitabaaza nari |
| |kitabaarizibwa (owaasingwa orubanja) |
| |ebiyaafeeriirwe. |
| | |
| |Kooti neeragiira kitabaarizibwa ku ashashura |
| |kitabaaza omu bintu nainga sente |
| |ezirikwingingana ebyo bintu. Ahu kooti |
| |erikukiita esente ezirikuhika emitwaro |
| |500,000, omushango nigwoherezibwa |
| |ow’omuramuzi atandikirwaho kuba niwe |
| |yaaguhurira. Omuramuzi yaashanga esente ziri |
| |nyingi aine obugabe kuzikyendeeza nk’oku |
| |kirikubaasika kurugiirira aha mishango |
| |endiijo ey’ekika nk’ekyo. (Ebiragiro bya |
| |kooti z’ebyanga, Ekiragiro. 56 (1)) |
| | |
| |Okukiita ebintu |
| |Omu nshonga ey’okukiita ebintu, kooti |
| |neeragiira kisingwa-orubanja kureeta ebintu |
| |ebirikwingana n’ebyasiisikaire nainga |
| |abishashure omu sente. Ekyo kiine kukorwa |
| |hatakahweireho biro mushanju (7) aheirwe |
| |encwamu y’omushango.( Ebiragiro bya kooti |
| |z’ebyanga, Ekiragiro. 56 (2)(a),(b)) |
| | |
| |Okukiita obuhuta |
| |Omu kukiita obuhuta, kitabaarizibwa naashura |
| |sente ezi kooti erikureeba ngu nizibaasa |
| |kumara. Eki kiine kukorwa omu biro mushanju |
| |(7) kooti eherize kuha encwamu yaayo.( |
| |Ebiragiro bya kooti z’ebyanga, Ekiragiro. 56 |
| |(2)(c),(d)) |
| | |
| |Kisingwa-orubanja yaayanga kushashura |
| |Kitabaaza yaayanga kushashura kandi akabura |
| |kuha enshonga ezikweyemerera omu bwire, |
| |mukuru w’entebe naija kumushaba ngu ahe |
| |enshonga. Ekyo kyaheza kumurema kooti neija|
| |kukora ekipapura eky’okukwatiriza n’okuguza |
| |ebintu bya kitabaarizibwa.( Ebiragiro bya |
| |kooti z’ebyanga, Ekiragiro. 56(3)) |
|okugaruriza |Okugarura kitabaaza omu buteeka, |
| |naagarurizibwa ebintu bye ebyasiisikaire – |
| |omu bintu nainga omu sente. |
| | |
| |Kooti yaaheza kushanga ngu kitabaaza niwe |
| |nyina ebintu ahikire, neeragiira |
| |kitabaarizibwa kubigarura. Eki kiine kukorwa |
| |omu biro mushanju (7) kooti yaaheza kuha |
| |encwamu. Kooti neebaasa kuhurira okushaba kwa|
| |kitabaaza ngu eguze ebintu bya kitabaarizibwa|
| |yaaheza kwanga kumushashura. (Ebiragiro bya |
| |kooti z’ebyanga, Ekiragiro. 57) |
|sente |Aha kooti neebara buri rusente rwona orwa |
| |koresiibwe nk’omuntambura, okugura fayiro |
| |zoona zishashurwa bakama b’omushango kwonka |
| |sente ezi tizikaakira ezi kitabaaza |
| |arikuheebwa kitabaarizibwa. Nahabwekyo |
| |batakaheerize mukuru w’entebe naabuuza buri |
| |memba enshohoza ye atunga omuhendo gwa hamwe.|
| |(Ebiragiro bya kooti z’ebyanga, Ekiragiro. |
| |66) |
|okushaba okusaasirwa |Noobaasa kushaba okusaasirwa ahabwokuba |
| |omushango okagukora n’omuntu okamuhisyaho |
| |obuhuta, kwenda ngu omutima gwawe gube mwere.|
|okukwatiriza n’okuguza |Kooti neeragiira ngu ebintu bya |
| |kitabaarizibwa asingirwe omushango biguzibwe.|
| | |
| | |
| |Okukwatiriza nikubaho kooti yaatwara ebintu |
| |byawe ekabibiika nainga ekabibuzaho. |
| | |
| |Okuguza: Ebintu nibiguzibwa nk’ebiri aha |
| |mworeko omu rwijwire (Eiteeka rya kooti |
| |z’ebyanga, 2006, akacweka. 27; Ebiragiro bya |
| |kooti z’ebyanga, Ekiragiro. 58). |
| | |
| |Kitabaarizibwa yaaremwa kushashura omubaro |
| |gwa sente nainga ebintu ebi kooti |
| |yaamucweriire, kooti neekora ekipapura |
| |eky’okukwatiriza n’okuguza ebintu bye. Kwonka|
| |eki nikibaho kitabaarizibwa yaabura kuha |
| |enshonga yoona erikumuzibira kushashura |
| |(Eiteeka rya kooti z’ebyanga, 2006, akacweka.|
| |28 (1)). Haaba hatariho nshonga yoona |
| |erikuheebwa, kooti neeza kwoherereza |
| |kitabaarizibwa ekipapura ky’okukwatiriza |
| |n’okuguza ebintu bye. |
| | |
| |Abaramuzi ab’amadaara ab’okutandikirwaho |
| |n’abajwekyerwa b’omuhoreereza wa gavumente |
| |nibagira ngu eki kitakakozirwe kooti eine |
| |kubanza yaabuuza abantu b’ahakyanga bareebe |
| |eki bari kukiteekateekaho. |
| | |
| |Ekipande kiriho ebaruha y’okukwatiriza |
| |n’okuguza ebintu bya kisingwa-orubanja. Kiri |
| |aha peegi erikukurataho. |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
|Reeba- Eiteeka rya kooti z’ebyanga, Foomu C, Ekyongyeirweho namba 4. |
| |Okuguza ebintu bya kitabaarizibwa nikikorwa |
| |omuntu aheirwe obushoboorozi kuruga omu kooti|
| |kandi arikugyendera aha kirango ky’ekiro |
| |n’omwanya ekyakozirwe. |
| |Omukuru w’entebe naaguma naahabura omuntu |
| |arikuguza aha mihendo y’ebintu ebiri nk’ekyo|
| |eriho obwire obwo. Kwonka ekyo kintu n’obu |
| |kyakuguzibwa aha sente z’ahansi |
| |waagyeragyeranisa n’emihendo eriho nikiba |
| |kitiine nshonga ekikuru ezaarugamu zaaba |
| |nizishashura eibanja ryabo. (Ebiragiro bya |
| |kooti z’ebyanga, Ekiragiro. 58(4),(5),(6)) |
| | |
| |Abantu abatarikwikirizibwa kugura ekintu |
| |ekyo: |
| |omuntu atoorainwe mukuru w’entebe ngu abe |
| |niwe yaaguza; na |
| |ba memba abari aha kakiiko akategyeki |
| |ak’ekyaro n’aba kooti y’ekyanga n’aba maka |
| |gaabo. (Eiteeka rya kooti z’ebyanga, 2006, |
| |Akacweka. 27 (3)) |
| | |
| |Ebintu ebitakakwatirizibwa kuguzibwa |
| |Ebintu ebi nibibaasa obutakwatirizibwa nainga|
| |okuguzibwa kooti y’ekyanga: |
| |ekintu ekya kampuni, kwihaho kampuni nayo |
| |yaaba ebaire eine omukono omuri ogwo mushango|
| |ogu omuntu aremirwe kushashura. |
| |Ekintu eky’amakwatane. |
| |Amaka ge nainga ekibanja. |
| |(Eiteeka rya kooti z’ebyanga, 2006, akacweka.|
| |28) |
| | |
| |Ebi nibikorwa haaba hariho okwikiriza |
| |kw’omuramuzi atandikirwaho okuri omu |
| |buhandiikye: |
| |Okukwatiriza ebintu ebitarikutambura |
| |nk’eitaka; |
| |Okukwatiriza ebihingwa ebikiri omu musiri; |
| |Okushiisha enju ya kitabaarizibwa; nainga |
| |Okubinga kitabaarizibwa omw’itaka rye |
| |(Ebiragiro bya kooti z’ebyanga, Ekiragiro. |
| |58(3)) |
| | |
| |Ebyaruga omu kuguza |
| |Ezaaruga omu kuguza ziine kukoresibwa ziti: |
| |Kushashura eibanja rya kooti; na |
| |Kushashura ezaashohoire omu bwire bw’okuguza |
| |kuzaakuba ziriho. |
| |(Eiteeka rya kooti z’ebyanga, 2006, akacweka.|
| |29) |
| | |
| |Enshaagi yoona eine kuheebwa owaabaire ari |
| |mukama w’ekintu ekyaguziibwe. |
| | |
|ekyOKUREEBERAHO 1 | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |

|omugasho gwa kooti |Kitabaarizibwa yaaremwa nainga yaayanga |
|y’ekyanga kitabaarizibwa |kushashura kwonka kooti ekareeba ngu naabaasa|
|yaayanga kushashura |kushashura kwonka yaayanga nkana, neebaasa |
| |kumwohereza ow’omuramuzi arikutandikirwaho |
| |kandi obwe bamuteireho ebaruha y’okushaba ngu|
| |bamukome. |
|ekyOKUREEBERAHO 2 | |
| | |
| | |
| | |
| | |
| | |
| | |
| | |
|ekyOKUREEBERAHO 3 | |
| | |
| | |
| | |
| | |
| | |
| | |
| | |
| | |
|ekYOKUREEBERAHO 4 | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |

|EISHOMO V |OKUHENDA EBIRAGIRO BY’EKYANGA HAMWE N’EBYA |
| |DISITURIKITI: EBIRI KUKURATIRWA OMUNTU |
| |ATAKAHOZESIIBWE NA YAABA NAAHOZESIIBWA |
|ekigyendererwa EKIKURU |Eishomo eri niryegyesa abaraayetabe omu |
| |mushomo enkora ya kooti y’Ekyanga, obwo |
| |ririkubamurikira ebiri kukuratirwa omuntu |
| |atakahozesiibwe na yaaba naahozesibwa emanja |
| |z’okuhenda ebiragiro by’Ekyanga hamwe n’ebya |
| |disiturikiti. |
|EBIRAAYEGWE |Abaraayetabe omu eishomo eri bashemereire |
| |kwega kurungi ebi: |
| |Okwetegyereza oku zaakooti z’Ebyanga ziri |
| |kushoboorora emanja z’okuhenda ebiragiro |
| |ebikozirwe ekyanga, gavumenti hamwe |
| |n’ab’obushoboorozi abandi. |
| |Okwetegyereza ebiri kukuratirwa omuntu |
| |atakahozesiibwe na yaaba naahozesibwa emanja |
| |z’okuhenda ebiragiro by’Ekyanga hamwe n’ebya |
| |disiturikiti. |
| |Okwetegyereza ebiheneso ebiri kuhebwa omuntu |
| |ahenzire ebiragiro ebikozirwe ekyanga hamwe |
| |n’ebyo ebikozirwe disiturikiti. |
| | |
|OBWIRE |EDAKIIKA MAKUMI ABIRI (20) |
|ebiri omu eishomo |Ebiri kukuratirwa omuntu atakahozesiibwe |
| |Okuhozesibwa |
| |Ebiheneso |
| |Okubiika obuhame |

|EBIRI KUKURATIRWA OMUNTU |Ebiragiro by’Ekyanga ni ebyo ebikozirwe |
|ATAKAHOZESIIBWE |obukiiko bw’ebyaro, egomborora, orurembo nari|
| |obukiiko bwa zaamunisiparite. Ebiragiro bya |
| |disiturikiti n’ebyo ebikozirwe obukiiko bwa |
| |zaadisiturikiti. |
| | |
| |Nihaija kubaho okushutama kwa kooti y’Ekyanga|
| |okw’omutaano okugyendereire kuhurira |
| |n’okushoboorora enshonga eziine akakwate |
| |n’okuhenda ebiragiro by’Ekyanga hamwe |
| |n’ebiragiro bya disiturikiti. Nk’oku kyaba |
| |kyagambirweho aharuguru, baakitabaarizibwa |
| |nibaija kwikirizibwa kujwekyerwa baapuriida |
| |omu manja nk’ezi. |
| |Omuntu weena orikwikiriza ku omuntu ondiijo |
| |yaacumura, obwo arikuhenda ebiragiro |
| |by’Ekyanga nari ebya disiturikiti aine |
| |obugabe kumutabaariza omu kooti y’Ekyanga. |
| |Kitabaaza naikirizibwa kuhayo okwetomboita |
| |kwe omu bigambo – arikwejunisa akanwa ke |
| |nainga omu buhandiikye. Kitabaaza ku |
| |araayejunise akanwa kuhayo okwetomboita kwe, |
| |Ceyamaani, Omuhandiiki nari memba wa kooti |
| |weena naija kuta okwetomboita okwo omu |
| |buhandiikye, reero kitabaaza ate omukono aha |
| |kihandiiko ky’okutabaaza. (Reeba: Eiteeka rya|
| |Kooti z’Ebyanga, 2006, Akacweka. 18(1); |
| |Ebiragiro bya kooti z’ebyanga, Ekiragiro. |
| |47(1)(2)) |
|FOOMU Y’EMANJA |Ahanyima y’okutunga okwetomboita, Mukuru |
| |w’entebewa kooti ashemereire kucwamu yaaba |
| |kitabaarizibwa aine emanja ezi ashemereire |
| |kuhoza. Zaaba ziriho, Mukuru w’entebe |
| |naaragiirwa kutebeekaninisa foomu y’emanja. |
| |Foomu egi neeshoboorora ebiri kukwata aha |
| |manja ezi kooti erikuteekateeka ku |
| |kitabaarizibwa yaakozire, kandi neeba eriho |
| |nk’ebi: |
| |Ebiri kukwata ahari kitabaarizibwa (eiziina, |
| |emyaka, endagiiriro); |
| |Omwanya n’omuringo gw’orubanja oru |
| |kitabaarizibwa arikuteekateekwa kuba |
| |yaakozire ; hamwe na |
| |Omwanya gw’okuhoza n’okucwa orubanja. |
| |(Reeba: Eiteeka rya Kooti z’Ebyanga, 2006, |
| |Akacweka.19; Ebiragiro bya kooti z’ebyanga, |
| |Ekiragiro. 48) |
| | |
| |Kitabaaza ashemereire kushomerwa foomu |
| |y’emanja reero we hamwe na Ceyammani wa kooti|
| |nari omuhandiiki bakakataho omukono (nari |
| |ekinkumu) hamwe n’ebiro by’okwezi. Ahanyima|
| |y’okutereeza foomu y’emanja, Mukuru |
| |w’entebeashemereire kumanyisa kitabaarizibwa |
| |kwija omu kooti y’Ekyanga ah’eizooba eri |
| |baramwetereho. |
|OKU FOOMU Y’EMANJA ERI |Oku foomu y’emanja eri kushusha: |
|KUSHUSHA | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| |Reeba: Eiteeka rya Kooti z’Ebyanga, Foomu C, |
| |Ekyongyeirweho namba 4. |
|EBIRI KUKURATIrWA OMU |Aha kuhurira orubanja, Mukuru |
|KUHURIRA ORUBANJA |w’entebenaaragiirwa kushomera kitabaarizibwa |
| |foomu y’emanja (y’orubanja), reero akamushaba|
| |kwikiriza nari kwehakana emanja (orubanja) |
| |ezaamushomerwa Ebiragiro bya kooti z’ebyanga,|
| |Ekiragiro. 49(1)(a)), kandi akandiika |
| |“okuhoza kwa ndi mwere’ nari “okuhoza kwa |
| |nyine-orubanja”, kurugiirira aha bi |
| |kitabaarizibwa yaagamba. Ebigyenderwaho bya |
| |Kooti z’Ebyanga, Ekigyenderwaho. 49(1)(b)). |
| |Ijuka ngu kitabaarizibwa naikirizibwa |
| |kujwekyerwa baapuriida abu araayeshashuurire.|
| | |
| | |
| | |
| | |
| | |
| | |
| | |
| | |
| | |
| | |
| |Ahu kitabaarizibwa arikwikiriza ku yaahenzire|
| |ekiragiro |
| |Kitabaarizibwa ku arikwikiriza ngu akahenda |
| |ekiragiro ky’Ekyanga nari ekya disiturikiti, |
| |kooti ebaasa kumurabura, nainga emutangise, |
| |nari emuhe ekiheneso kyona nk’oku ekiragiro |
| |ekihenzirwe kiri kugira. Ebiragiro bya kooti|
| |z’ebyanga, Ekiragiro. 49(1)(c)) |
| | |
| |Ahu kitabaarizibwa arikwehakana orubanja |
| |Kitabaarizibwa yaayehakana orubanja, kooti |
| |neetekwa kushaba abajurizi (abaraaretwe |
| |kitabaaza, nainga Mukuru wa kooti) kuha |
| |obwamushinja (obuhame) aha rubanja oruri omu |
| |kooti. Ahanyima y’abujurizi, kitabaarizibwa |
| |ashemereire kuheebwa omugisha kwehozaho obwo |
| |arikweta abajurizi abe nainga arikuhayo |
| |obuhame obundi. Ebiragiro bya kooti |
| |z’ebyanga, Ekiragiro.49(1)(d)) |
| | |
| |Kooti eshemereire kupima obuhame obwareetwa |
| |omu kooti reero ekacwamu. |
|OKUHANDIIKA OBUHAME |Ebi bishemereire kuhandiikwa: |
| |Kitabaarizibwa ku yaayehakana nainga ku |
| |yaikiriza orubanja. (Ebiragiro bya kooti |
| |z’ebyanga, Ekiragiro.49(1)(b)); |
| |Ohuhame obwareetwa abajurizi (Ebiragiro bya |
| |kooti z’ebyanga, Ekiragiro. 49(1)(iv));and |
| |Encwamu ya kooti, ebiro hamwe n’emikono ya |
| |Mukuru w’entebewa kooti hamwe na baamemba ba |
| |kooti abandi abaaba bariho. (Ebiragiro bya |
| |kooti z’ebyanga, Ekiragiro. 49(1)(e)). |
|Ebiheneso |Omu kucwa orubanja rw’okuhenda ebiragiro |
| |by’Ekyanga nari ebya disiturikiti, kooti |
| |ebaasa kutangisa kitabaarizibwa, okumucwera |
| |okukora burungi-bwa-nsi, nari ekiheneso kyona|
| |kurugiirira aha kiragiro ekyahendwa. Kooti ku|
| |yaakucwamu kukoresa omuntu burungi-bwa-nsi, |
| |eshemereire kukuratira engyendererwaho |
| |y’ebiragiro bya burungi-bwa-nsi ebya 2001. |
| | |
| |Kooti neetekwa kushoboorora omuringo |
| |gw’omurimo gwa burungi-bwa-nsi oguraakorwe |
| |owasingwa orubanja; omurimo ogwo gushemereire|
| |kuba guringaniire kandi gutarengire amaani |
| |g’ogwo muntu - ashemereire kuba naagubaasa. |

|EISHOMO VI |OKUHANDIIKA EBIRAABE OMU KOOTI HAMWE |
| |N’OKUBIIKA EBIHANDIIKO BYA KOOTI Y’EKYANGA |
|ekigyendererwa EKIKURU |ABARAAYETABE OMU EISHOMO ERI NIBAIJA |
| |KWEGYESIBWA OKUHANDIIKA EBIRAABE OMU KOOTI |
| |HAMWE N’OKUBIBIIKA. EBIRAAHANDIIKWE |
| |BISHEMEREIRE KUBA BIRI EBY’AMAZIMA, |
| |EBIHIKIRE, KANDI BIRIMU N’EBIBAIRE OMUNCWA |
| |Y’ORUBANJA ENSHUMI NKYE EHWAIRE. |
|EBIRAAYEGWE |AHAMUHERU GW’EISHOMO, ABARAARYETABEMU |
| |BASHEMEREIRE KUKORA EBI: |
| |Kwetegyereza empandiika hamwe n’embiika |
| |y’ebiraabe omu kooti |
| |Okwetegyeresa omuringo gw’enshonga za kooti |
| |ezishemereire kuhandiikwa. |
|OBWIRE |EDAKIIKA MAKUMI ABIRI (20) |
|EBIRI OMU EISHOMO |Omurimo gw’okuhandiika ebiraabe omu kooti |
| |hamwe n’okubiika kurungi ebyo bihandiiko |
| |Enshonga ezishemereire kuhandiikwa |

|OMURIMO GW’OKUhandiika |Zaakooti z’Ebyanga zoona zishemereire |
|ebiraabe omu kooti |kuhandiika ebiraabe omu kooti |
| |nk’eby’okutabaaza, okuhoza hamwe n’encwa |
| |y’emanja eziraareetwe. Zaakooti z’ebyaro |
| |zibaasa kutoorana omuntu w’okuhandiika |
| |ebiraabe omu kooti; baitu owaatooranwa |
| |tashemereire kuteera akaruuru nainga |
| |kwikirizibwa kukora encwamu yoona omu kooti |
| |egi. |
| |Buri kooti eshemereire kutaanisa ebihandiiko |
| |by’ebiraabe omu manja z’empenda-biragiro |
| |(ez’ebicucumuro) hamwe n’ez’emanja enkye |
| |ezirikubaasa kucubwa kitaka. (Ebiragiro bya |
| |kooti z’ebyanga, Ekiragiro.67(1)) |
|EBISHEMEreIRE KUHANDIIKWA |Ebi nibyo bishemereire kuhandiikwa buri |
| |kushutama kwa kooti: |
| |Enamba y’orubanja; |
| |Sitaatimenta y’okutabaaza; |
| |Ebaruha ezaahandiikiirwe kitabaaza na |
| |kitabaarizibwa hamwe n’abajurizi zirikubeeta |
| |omu kooti (zaaba nizetengwa); |
| |Ebiro by’okwezi obu baayetwa omu kooti; |
| |Eizooba eriteirweho kuhurira orubanja; |
| |Amaziina n’endagiiriro za kitabaaza hamwe |
| |n’abajurizi be; |
| |Amaziina n’endagiiriro za kitabaarizibwa |
| |hamwe n’abajurizi be; |
| |Enshoboorora y’orubanja omu bugufu; |
| |Obuhame obu embaju zombi zaareta |
| |nk’ebizibiti, kubyakuba biriho; |
| |Ebizibiti ebiri omu muringo gw’ebihandiiko, |
| |ku haakuba haine ekiriho; |
| |Ekiragiro (encwamu) ya kooti eky’ahamuheru, |
| |okukishemereire kukuratirwa owaasingwa |
| |orubanja hamwe n’obu kyarangwa.; |
| |Enshonga ahabw’enki kooti yaaragiira |
| |kitabaarizibwa nk’oku yaakora; |
| |Ebiro by’okushashuriraho eibanja rya kooti; |
| |hamwe na |
| |Ebiri kukwata aha ku owaasingwa orubanja |
| |araahikiirize ebyamucwerwa. |
| |(Eiteeka rya Kooti z’Ebyanga, 2006, Akacweka.|
| |22 (3); Ebiragiro bya kooti z’ebyanga, |
| |Ekiragiro. 67(2)) |
| |Zaakooti z’egomborora/tahuni kanso/ diviijoni|
| |nazo zishemereire kuhandiika omu bugufu, |
| |obuhame obwareetwa embaju zombi hamwe |
| |n’abajurizi baazo. Hoona nabwo, zaakooti |
| |z’Ebyanga zishemereire kuhandiika ebiri |
| |kukwata aha zaakaunta za kisingwa-orubanja, |
| |hamwe n’ebiri kukwata aha nshashura ya sente |
| |zaakooti hamwe n’emitango. (obukongi |
| |bw’okushashuriraho [risiiti] hamwe |
| |n’enshohoza ya sente ezo nabyo biine |
| |okuhandiikwa n’okubiikwa) (Eiteeka rya Kooti |
| |z’Ebyanga, 2006, Akacweka. 42) |
| | |
| | |
| | |
| | |
| | |
| | |
| | |
| | |

|EKY’OKUREEBERAHO | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|eishomo VII |OKUJURIZA |
|EKIGYENDERERWA ekikuru |Eishomo eri niryegyesa abaraaryetabemu ebiri |
| |kukuratirwa omu kujuriza encwamu y’orubanja. |
|EBIRAAYEGWE |Aha muheru gw’eishomo, abaraaryetabamu |
| |bashemereire: |
| |Kwetegyereza oku okujuriza encwamu kuri |
| |kukorwa |
| |Kwetegyereza obu omuntu ashemereire kujuriza |
| |Kwetegyereza oku omuntu ashemereire kumanyisa|
| |kooti ku arikwenda kujuriza |
| |Kwetegyereza amaani ga kooti ezijurirwamu |
|obwire |EDAKIIKA MAKUMI ASHATU (30) |
|ebiri omu eishomo |Obwire obu omuntu ashemereire kujuririzamu |
| |Okuhayo okujuriza |
| |Okumanyisa kooti ku orikwenda kujuriza |
| |Ebiri kukuratirwa omu kujuriza |
| |Amaani ga kooti ezijurirwamu |

|OKWANJURA |Ahanyima y’okuha encwamu yaayo, kooti |
| |neeragiirwa kumanyisa embaju zombi ku ziine |
| |obugabe kujuriza. Kitabaaza na kitabaarizibwa|
| |babaasa kujuriza encwamu za kooti, oihireho |
| |encwamu ei kooti ekozire bwanyima y’embaju |
| |zombi kwikirizana n’okugarukana. (Eiteeka rya|
| |Kooti z’Ebyanga, 2006, Akacweka. 32 (1); |
| |Ebiragiro bya kooti z’ebyanga, Ekiragiro . |
| |60(1)). |
| |Orubaju orutashemereirwe n’encwamu ya kooti |
| |rubaasa kujuriza ruti: |
| |Ku encwamu ya kooti y’Ekyaro nari seeru |
| |ejurizibwa omu kooti y’omuruka nari eya |
| |woodi. |
| |Ku encwamu ya kooti y’Omuruka nari woodi |
| |ejurizibwa omu kooti y’Egomborora, eya tahuni|
| |kanso nari eya diviijoni. |
| |Ku encwamu ya kooti y’Egomborora/tahuni |
| |kanso/ diviijoni ejurizibwa omu kooti |
| |y’Omuramuzi w’eidaara ry’ahansi. |
| |Ku ekiragiro ky’Omuramuzi wa kooti y’eidaara |
| |ry’ahansi kijurizibwa omu Kooti Enkuru. ( |
| |Eiteeka rya Kooti z’Ebyanga, 2006, Akacweka. |
| |32(2); Ebiragiro bya kooti z’ebyanga, |
| |Ekiragiro. 60(2)) |
| | |
| |Baitu, emanja z’okujurizibwa omu Kooti Enkuru|
| |ziine kubanja zaahamibwa omuramuzi wa Kooti |
| |y’eidaara ry’ahansi hamwe na Kooti Enkuru ku |
| |buzima ziri ez’amaani – nizeetenga |
| |okushoboorokyerwa kwa kooti enkuru, kandi |
| |kooti y’Ekyanga hamwe n’ey’Omuramuzi |
| |w’eidaara ry’ahansi tizicwire manja ezo |
| |n’oburingaaniza. (Eiteeka rya Kooti |
| |z’Ebyanga, 2006, Akacweka. 32(3)). |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| |[pic] |
| | |
|OBWIRE BW’OMUNTU |Kijuriza ashemereire kumanyisa kooti ku |
|ASHEMEREIRE KUJURIRIZAMU |arikwenda kujuriza encwamu ya kooti |
|ENCWAMU |y’Ekyanga, omu bunaku bw’ebiro ikumi na bina |
| |(14) kuruga ah’eizooba eri encwamu |
| |erikujurizibwa yaakorwa. |
| |Kijuriza ashemereire kumanyisa kooti ku |
| |arikwenda kujuriza encwamu y’omuramuzi |
| |w’eidaara ry’ahansi, omu bunaku bw’ebiro |
| |ikumi na bina (14) kuruga aha eizooba eri |
| |kooti egyo nari kooti enkuru erikuheera |
| |akahuumuro k’okujuriza. Kijuriza ashemereire |
| |kushaba akahuumuro aka omu biro makumi ashatu|
| |(30) kwiha encwamu erikujurizibwa yaakorwa. |
| |Kooti ebaasa kwongyerayo obunaku |
| |bw’akahuumuro, kaaba katakahwireho na kaaba |
| |kaahwireho. |
|OKUHAYO OKUJURIZA |Kijuriza ashemereire kumanyisa Mukuru |
| |w’entebenari omuhandiiki wa kooti ejurirwamu |
| |ku arikwenda kujuriza encwamu ya kooti, obwo |
| |arikuta omukono aha ndagaano y’okujuriza. |
| |Endagaano egi neeyoreka enshonga z’okujuriza.|
| |(Eiteeka rya Kooti z’Ebyanga, 2006, Akacweka.|
| |33(2); Ebiragiro bya kooti z’ebyanga, |
| |Ekiragiro. 61(4)) |
| | |
| |Oku foomu y’endagaano y’okujuriza erikushusha|
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| |Reeba: Ebiragiro bya kooti z’ebyanga, |
| |Ekiragiro, Foomu E, Ekyongyeirweho. |
| | |
| |Omu kumanyisa kooti ku arikwenda kujuriza, |
| |kijuriza naija kugambira kooti yaaba |
| |agyendereire kujuriza kimwe ahari ebi ( |
| |Ebiragiro bya kooti z’ebyanga, Ekiragiro. |
| |61(5)): |
| |Encwamu yoona; |
| |Ekicweka ky’encwamu (Kyaba kiri kityo, |
| |heereza ekicweka eki orikwenda kujuriza); |
| |okwomesereza nainga ekiheneso. |
| | |
| |Bwanyima, kijuriza naatekwa kumanyisa |
| |kitabaarizibwa. (Ebiragiro bya kooti |
| |z’ebyanga, Ekiragiro. 61(7)) |
| | |
| |Oku omwana arikubaasa kujuriza- Omwana ku |
| |yaakwenda kujuriza, omureeberezi nari |
| |munywani we okuzire naikirizibwa kumanyisa |
| |kooti ku ogwo mwana arikwenda kujuriza. ( |
| |Ebiragiro bya kooti z’ebyanga, Ekiragiro. |
| |61(6)) |
|Okushashura ebishare |Omuntu arikwenda kujuriza naaragiirwa |
|(Ekiragiro. 65) |kushashura ebishare ebiteirweho kooti ei |
| |arikwenda kujuriramu. Kooti neebaasa |
| |obutashaba kijuriza ebishare kuyaakuhamya ngu|
| |tarikwebaasa – n’ahabw’ekyo takaabaasa |
| |kushashura ebishare bya kooti. |
| |(Reeba: Ebiragiro bya kooti z’ebyanga, |
| |Ekiragiro, Ekyongyeirweho namba 3.) |
|ENGYENDERERWAHO Y’OKUJURIZA|Kijuriza naija kuheereza abantu abari |
|( Ekiragiro . 63) |kukwatwaho za kope z’okubamanyisa ku |
| |arikwenda kujuriza omu bunaku bw’ebiro |
| |mushanju (7) kuruga obu yaamanyisa kooti |
| |ejurirwamu. Kope y’okumanyisa Kitabaarizibwa |
| |ku kijuriza arikwenda kujuriza encwamu ya |
| |kooti, eshemereire kutwarwa omu maka ge obwo |
| |kijuriza arikukuratira endagiiriro ye. |
| |Oku foomu y’okumanyisibwa endagaano |
| |y’okujuriza erikushusha: |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| |(Reeba: Ebiragiro bya kooti z’ebyanga, |
| |Ekiragiro , Foomu F, Ekyongyeirweho 4.) |
|EBYAHANDIIKIRWE OMU KOOTI |Kooti ejurirwamu neija kushaba ebihandiiko |
|EYAaBANDIZE |ebirimu ebyabaire omu kooti ey’ahansi |
| |eyahureire kandi ekacwa orubanja. Kooti |
| |ejurirwamu tereije kuhurira orubanja busya |
| |baitu neija kupima obujurizi oburi omu |
| |bihandiiko reero ehamye ku kooti yaahaire |
| |encwamu y’oburingaaniza nainga ku yaacwire |
| |kubi orubanja. Kooti ejurirwamu ku eraashange|
| |ngu kooti eyabandize ekahozesa kandi yaacwa |
| |kubi orubanja; ngu nainga obuhame |
| |obuhandiikirwe tiburimu muhoho, neija kucwamu|
| |yonka, nainga kurabira omu kushabwa kijuriza |
| |nari kitabaarizibwa, ku ehurira orubanja |
| |busya. |
| |Kijuriza nainga kitabaarizibwa abaasa kushaba|
| |kooti ejurirwamu kushaba obuhame obundi; |
| |obumwe, kooti ebaasa kweshabira obwo buhame; |
| |neebaasa n’okweta abajurizi ku |
| |yaakuteekateeka ngu nibabaasa kugihwera kucwa|
| |orubanja rw’oburyo. |
|AMAANI GA KOOTI EJURIRWAMU |Bwanyima y’okuhurira okujuriza, kooti |
| |neebaasa kukwikiriza nainga ekwange. |
| |Okwanga okujuriza- Eki nikikorwa kooti |
| |ejurirwamu yaahamya ku encwamu ya kooti |
| |eyaabandize yaabaire ehikire. |
| |Okwikiriza okujuriza- Kooti ejurirwamu ku |
| |erikuhamya ku encwamu ya kooti eyaabandize |
| |yaabaire etahikire, kooti niyo emwe |
| |eshemereire kwikiriza okujuriza kandi ebaasa:|
| | |
| |Kuhindura encwamu ya kooti eyaabandize; |
| |Kuhindura encwamu ya kooti yoona nari |
| |ekicweka kyayo; |
| |Kwongyera nari okutuubya aha muhendo |
| |ogushemereire kurihihwa (enkeishi) nari aha |
| |mutango ogu kooti yaashabire owaasingirwe |
| |orubanja; |
| |Okwongyera nari okukyendeeza eshaaha nari |
| |ebiro, nari kuhindura omuringo gw’omurimo gwa|
| |burungi-bwa-nsi, ebi osingirwe orubanja |
| |yaabaire aragiirwe kukorwa; |
| |Kooti ejurirwamu ebaasa kuhanisamu ekiragiro |
| |kya kooti ey’ahansi, kijuriza aheebwe ebi: |
| |Okugarukanisa embaju zombi; |
| |Okurangiirira; |
| |Okuriha/okukeita; |
| |Okugaruurirwa ebyasiisikaire; |
| |Okushashura sente ezaakoresiibwe omu |
| |kutabaaza n’okuhoza; |
| |Okushaba okusaasirwa/ekiganyiro; |
| |Ebintu kukwatirizibwa, hamwe n’okubiguza; |
| |nari |
| |Omutango. |
| |(Reeba: Ebiragiro bya kooti z’ebyanga, |
| |Ekiragiro. 64) |
| | |
|EKY’OKUREEBERAHO | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |

 OMUTWE VI
 OKUSHOBOORORA ENSHONGA Z’OMU KIRAGIRO KY’OBUTABANGUKO BW’OMU MAKA

 ORUPAPURA

Ekigyendererwa
ekikuru.....................................................................
.................................................100

EBIRAAYEGWE.................................................................
...................................... 100

Emihondano y’omu maka ni
ki?.........................................................................
..........101

Ekiragiro nikishoboorora kita obutabanguko bw’omu maka
..........................................101

Embaju eziri omu nshonga z’obutabanguko bw’omu
maka.........................................101

Obushoboorozi bwa kooti z’Ebyanga omu manja z’obutabanguko bw’omu
maka.............................................................101

|OMUTWE VI |
|OKUSHOBOORORA ENSHONGA Z’OMU KIRAGIRO KY’OBUTABANGUKO BW’OMU MAKA |
| |
|ekigyendererwa EKIKURU |Eishomo eri nirishoboorora oku enshonga eziri|
| |omu kiragiro ky’obutabanguko bw’omu maka |
| |zishemereire kucubwa. |
|EBIRAAYEGWE |Aha muheru gw’eishomo eri, abaraaryetabemu |
| |bashemereire kumanya ebi: |
| |Amakuru g’obutabanguko bw’omu maka |
| |Okuha emiringo y’obutabanguko bw’omu maka |
| |Okuheereza ebiri omu rubanja rw’obutabanguko |
| |bw’omu maka |
| |Kwetegyereza ebishemereire kukuratirwa omu |
| |kucwa emanja z’obutabanguko bw’omu maka |
|ObWIRE |ESHAAHA EMWE (1) |
|EBIRI OMU EISHOMO |Obutabanguko bw’omu maka ni ki? |
| |Ekiragiro nikishoboorora kita obutabanguko |
| |bw’omu maka? |
| |Embaju eziri omu nshonga z’obutabanguko |
| |bw’omu maka |
| |Obushoboorozi bwa kooti z’Ebyanga omu |
| |kushoboorora enshonga z’obutabanguko bw’omu |
| |maka |
| |ebishemereire kukuratirwa omu kucwa emanja |
| |z’obutabanguko bw’omu maka |

|OBUTABANGUKO BW’OMU MAKA NI |Obutabanguko bw’omu maka n’emihondano erikuba |
|KI? |ahagati y’abantu b’eka emwe kandi abatwire |
| |hamwe omuri egyo ka. Ahabw’emanja nyingi |
| |eziri omu eihanga, abantu ababonaboneire omu |
| |butabanguko bw’omu maka nibaikirizibwa |
| |kutabaaza omu kooti z’Ebyanga, oteireho na |
| |zaakooti z’abaramuzi ab’eidaara ry’ahansi |
| |hamwe n’aha Pooriisi. (Ekiragiro |
| |ky’obutabanguko bw’omu maka, 2010, Akacweka. |
| |6(1); Ebigyenderwaho by’Ekiragiro |
| |ky’obutabanguko bw’omu maka, Ekigyenderwaho. |
| |3) |
|EKIRAGIRO NIKISHOBOORORA |Ekiragiro ky’obutabanguko bw’omu maka |
|KITA OBUTABANGUKO BW’OMU |eky’omwaka 2010, nikishoboorora obutabanguko |
|MAKA? |bw’omu maka nk’okutuntuzibwa kw’omubiri, |
| |okuntuzibwa omuby’okwegaita okw’omubonano, |
| |okutuntizibwa okuri kuretwaho okujumiirana, |
| |okutuntuza ebiteekateeko, hamwe n’oku omuntu |
| |arikwehurira, hamwe n’okutuntuzibwa |
| |omuby’entaatsya ebiri kuhikibwa aha muntu, |
| |obwo nibimuhikibwaho omuntu nari abantu abu |
| |arikutuura nabo omuka emwe, nari (ba) memba |
| |w’eka egyo. Obutabanguko bw’omu maka burimu |
| |okuharahaaza, okuhutaaza, okukora kubi hamwe |
| |n’okutiinatiinisa omuntu otuntuziibwe |
| |obutabanguko bw’omu maka (nari oine obuzaare |
| |nari omukago nawe), obwo nyakumukora ebyo aine|
| |ekigyendererwa kyokumugyema kwikiriza kuhayo |
| |ebintu nari omusingo omu muringo |
| |gw’ekibanda-biragiro. |
| | |
| |Gamwe aha makuru g’ebigambo (Kurugiirira aha |
| |kiragiro ky’obutabanguko bw’omu maka ekya |
| |2010, akacweka ka kabiri) |
| |Okutuntuzibwa omuby’entaatsya – okwima omuntu |
| |esente n’eby’etaago ebi ashemereire kuheebwa. |
| | |
| |Okutuntuzibwa omu bigambo, omu biteekateeko |
| |hamwe n’oku omuntu arikwehurira kurimu ebijumo|
| |bya bwasya-bwizire; okweta omuntu amaziina |
| |g’okujumiirana, hamwe n’okukiniika; |
| |n’okutiinatiinisa okurikureetaho obusaasi omu |
| |biteekateeko; okworeka omuntu ku omwineho |
| |obushoboorozi; eitima; hamwe n’omwana okuguma |
| |naareeba emiringo y’okutuntuzibwa erikubaasa |
| |kuhutaaza owaagihikibwaho. |
| |Omutuntuza – Omuntu arikuteekateekwaho kuba |
| |akozire ekikorwa ky’okutabangura amaka. |
| |Nyakutuntuzibwa – ogu n’omuntu ori omu ka |
| |owaatuntuzibwa omu muringo ogw’ahonaaho kandi |
| |ogurikureebwa hamwe n’omu muringo |
| |ogutarikureeba kandi ogutari gw’ahonaaho – |
| |naabaasa kutuntuzibwa nari atiinatiinisibwe. |
|EMBAJU EZIRI OMU MANJA |Embaju eziri omu manja z’obutabanguko bw’omu |
|Z’OBUTABANGUKO BW’OMU MAKA |maka (kitabaaza na kitabaarizibwa) ti mukazi, |
| |omushaija n’abaana baabo bonka, baitu zirimu |
| |n’abandi banyabuzaare hamwe n’abandi bantu |
| |abarikutuura omuka egyo (harimu n’abakozi |
| |nk’abarezi b’abaana, hamwe n’abakozesa). Kooti|
| |ebaasa kucwamu yaaba enkwatanisa y’abantu abo |
| |neeyetwa eka, obwo erikupima omuringo gw’egyo |
| |nkwatanisa nk’ebiragiro okubiri kugira, |
| |kureebera aha bwire obu abo bantu bamazire |
| |hamwe, kandi n’ahu babumareire. (Reeba: |
| |Ekiragiro ky’obutabanguko bw’omu maka ekya |
| |2010, akacweka ka kashatu). |
|oBUSHOBOOROZI BWA KOOTI |Kooti y’Ekyanga eine obushoboorozi kucwa |
|Z’EBYANGA |emanja ezi erikubaasa – ezirikwetenga |
| |okushoboorokyerwa ekiragiro ky’amaka, emanja |
| |ezindi ezaashoboororwa omu kihandiiko eki, |
| |hamwe n’ezo eziri kukwata aha baana |
| |ezirikushoboororwa omu Kiragiro ky’Enshonga |
| |z’abaana. Kooti ezi hoona ziine obushoboorozi |
| |kukora aha manja z’okutiinatiinisa, kwenda |
| |kutangira emihondano n’obutabanguko bw’omu |
| |maka. |
|EBIRI KUKURATIRWA OMU KUCWA |Ebiri kukuratirwa omukuhozesa n’okucwa emanja |
|EMANJA OMU KOOTI Z’EBYANGA |z’obutabanguko bw’omu maka nibishushana n’ebyo|
| |ebiri kukuratirwa zaakooti z’Ebyanga zaaba |
| |nizicwa emanja eza buriijo. Baitu hariho ebiri|
| |kutaanaho: |
| | |
| |1. Kooti zishemereire kuhurira kandi zikacwa |
| |emanja z’obutabanguko bw’omu maka omu |
| |bwira.(Reeba Ebigyenderwaho omu kucwa emanja |
| |z’obutabanguko bw’omu maka, Ekigyenderwaho. 14|
| |(8)) |
| | |
| |Kooti z’Ebyanga zishemereire kuhurira emanja |
| |ezi omu shaaha ana na munaana (48), kitabaaza |
| |yaaheza kuhayo okwetomboita kwe omu kooti |
| |(Reeba: Ekiragiro ky’obutabanguko bw’omu maka |
| |ekya 2010, Akacweka. 6(10)). Obumwe kooti |
| |ebaasa kushaba embaju zombi kugarukana kandi |
| |zikahuumurizibwa; kyaba kityo, kooti neija |
| |kubaha ebiro bitaano (5). Kwenda ngu emanja |
| |ezi zicubwe ahonaaho, Ekiragiro |
| |ky’obutabanguko bw’omu maka nikiikiriza kooti |
| |kushutama eizooba ryona eri yaatoorana, |
| |oteireho n’amazooba ag’omu kahuumuro ka wiiki |
| |(wiikenda) hamwe n’aha biro bukuru.(Reeba: |
| |Ebigyenderwaho omu kucwa emanja z’obutabanguko|
| |bw’omu maka, akacweka 6(11)). Eki nikikorwa |
| |ahabw’omuringo gw’emanja z’obutabanguko obu |
| |oburimu n’obusheesha-shagama, ekirikureetera |
| |kyayetengesa kuzikoraho ahonaaho kutangira |
| |obusheesha-shagama. |
| | |
| |2. Ebiri aha foomu y’okutabaaza |
| | |
| |Emanja ziri kukwata aha butabanguko bw’omu |
| |maka ziine foomu y’omutaano eshemereire |
| |kwijuzibwa omuntu yaaba naatabaaza. Egi foomu |
| |neemanya nka “Foomu y’okutabaaza”. (Reeba |
| |Ebigyenderwaho omu kucwa emanja z’obutabanguko|
| |bw’omu maka, Foomu 1, Orukarara |
| |orwongyeirweho). Foomu egi neijuzibwa |
| |kitabaaza, omujwekyerwawe, nainga memba wa |
| |kooti y’Ekyanga ((Reeba Ebigyenderwaho omu |
| |kucwa emanja z’obutabanguko bw’omu maka, |
| |Ekigyenderwaho. 5). Ebishemereire kuhandiikwa |
| |omu foomu egi: |
| | |
| | |
| |Ebiri omu foomu y’okutabaaza omu kooti |
| |y’Ekyanga |
| | |
| |Amaziina, Emyaka, kitabaaza (nyakutuntuzibwa) |
| |yaaba ari omukazi nari omushaija, oruganda, |
| |ediini n’omuringo gw’oburema (kitabaaza ku |
| |yaakuba abwine), omwoga (omurimo) hamwe na |
| |kitabaaza (nari omujwekyerwa we) yaaba |
| |ashweirwe nainga atashweirwe hamwe n’ahu |
| |arikutuura. *kyaba nikyetengesa,naija |
| |kuheereza ebiri kukwata ahari kitabaarizibwa |
| |(omutuntwize) |
| |Amaziina n’emyaka y’abaana ba nyakutuntuza, |
| |hamwe n’abo baana baaba bari aboojo nari |
| |abaishiki. |
| |Omuringo gw’okutuntuzibwa oku kitabaaza |
| |areesire omu kooti; |
| |Obwire obu kitabaaza yatuntuziibwe; |
| |Yaaba ogu nigwo murundi gw’okubanza |
| |nyakutuntuzibwa (nari omujwekyerwa we) |
| |kutabaaza orubanja rw’okutuntuzibwa kw’omu |
| |maka. Gwaba gutari gw’okubanza, n’emirundi |
| |engahi ei ayetomboitsire omu kooti egi |
| |oihireho ogu. |
| |Haaba hariho ekikozirwe kushoboorora enshonga |
| |egi aheeru ya kooti. |
| |Ekiragiro ky’obutabanguko bw’omu maka ekya |
| |2010, akacweka ka mukaaga |
| |*Ijuka ngu: Okwetomboita ku kwakukorwa |
| |omujwekyerwa wa nyakutuntuzibwa, omujwekyerwa |
| |ashemereire kuhandiika omwoga (omurimo) gwe |
| |kandi akaha n’enshonga ahabw’enki yaahayo |
| |okwetomboita ahabwa nyakutuntuzibwa. |
| |Omujwekyerwa hoona naaragiirwa kushoboorora |
| |ekiti eki arikureeteramu okwetomboita hamwe |
| |n’enshonga ahabw’enki naateekateeka ngu |
| |obutabanguko n’okutuntuzibwa bibaireho, |
| |nikugyenda omu maisho kandi kubaasa |
| |kugumizamu. (Reeba Ebigyenderwaho omu kucwa |
| |emanja z’obutabanguko bw’omu maka, |
| |Ekigyenderwaho. 4) |
| | |
| |3. Okwoherezibwa aha pooriisi hamwe n’omu |
| |Kooti y’omuramuzi w’eidaara ry’ahansi. (Reeba:|
| |Ekiragiro ky’obutabanguko bw’omu maka ekya |
| |2010, akacweka ka 6(6)) |
| |Ahu: |
| |Nyakutuntuza acumwire omurundi gwa kabiri, |
| |nari akozire ekihagaro eki emirundi mingi; |
| |Kooti erikwikiriza ku nyakutuntuza abaasa |
| |kwongyera kukora kubi kitabaaza |
| |(nyakutuntuzibwa); nainga |
| |Kooti erikwikiriza ngu obutabanguko |
| |n’okutuntuzibwa nibyetenga pooriisi |
| |kubitaahamu; |
| | |
| |Kooti y’Ekyanga neeragiirwa kuhandiikira |
| |pooriisi nainga kooti y’omuramuzi w’eidaara |
| |ry’ahansi reero ekabooherereza orwo rubanja |
| |ngu barukoreho. Foomu namba ya 5 ey’orukarara |
| |orwongyeirwe aha Bigyenderwaho omu kucwa |
| |emanja z’obutabanguko bw’omu maka. |
| |4. Okuhandiikira hamwe n’okwoheereza orubanja |
| |owa Mukuru w’enshonga z’amaka hamwe n’owa |
| |Mukuru w’enshonga z’entuura y’abantu. (Reeba:|
| |Ekiragiro ky’obutabanguko bw’omu maka ekya |
| |2010, akacweka ka 6(7), (8)) |
| |Kooti eshemereire kuhandiikira Mukuru |
| |w’enshonga z’amaka hamwe n’entuura y’abantu |
| |erikubashaba kuguma nibasuura abaana, |
| |okubarinda hamwe n’okubareeberera. Omukuru ogu|
| |naija kwanjura ripoota y’ebi acondoorize |
| |kuruga omu baana hamwe n’ekishemereire |
| |kukorwa, omu bunaku bw’ebiro mushanju (7) |
| |kuruga obu okuragiirwa kwa kooti kukorwa. |
| |5. Okumanyisa eby’okuhurira orubanja hamwe |
| |n’oku kuraatwekwe. ( Reeba: Ebigyenderwaho omu|
| |kucwa emanja z’obutabanguko bw’omu maka, |
| |Ebigyenderwaho. 9, 10) |
| |Okumanyisa eby’okuhurira orubanja, nk’ebiro |
| |hamwe n’omwanya nikwija kukorwa obwo kooti |
| |erikwejunisa Foomu namba ibiri (2) eri omu |
| |rukarara orwongyeirwe aha bigyenderwaho omu |
| |kucwa emanja z’obutabanguko bw’omu maka ebya |
| |2011. |
| | |
| |Okweta embaju eziri kukwatwaho omu kooti |
| |kushemereire kukorwa obwo ebaruha ya |
| |kooti-neekweta erikuheebwa kitabaarizibwa |
| |n’abandi abari kwetengwa omu kooti. Abu kooti |
| |erikwetenga kuyaakuba etababoine kubaheereza |
| |ebaruha ya kooti-neekweta, Mukuru w’entebewa |
| |kooti naija kuragiira ku ebaruha bagirekyera |
| |omuntu mukuru weena, nainga ou omuka ye, |
| |nainga omuntu mukuru weena ou arikutuura nawe;|
| |nainga ebaasa kurekwa aha kicweka kyona |
| |eky’enju ye ahu nyinayo arikubaasa kurahuka |
| |kugireeba. Egi baruha eshemereire kuhika |
| |nyinayo omu shaaha abiri na ina (24). |
| |6. Okugarukanisa hamwe n’okuhuumurizibwa ( |
| |Ebigyenderwaho omu kucwa emanja z’obutabanguko|
| |bw’omu maka, Ekigyenderwaho. 12) |
| |Nk’oku kyayorekwa aharuguru, kooti ebaasa |
| |kushaba omuntu w’obujunaanizibwa nainga |
| |ab’obushoboorozi boona kugarukanisa hamwe |
| |n’okuhuumuriza embaju zombi. Kooti neija |
| |kwejunisa Foomu namba 5 eri omu nkarara |
| |ez’ongyeirwe aha bigyenderwaho omu kucwa |
| |emanja z’obutabanguko bw’omu maka. |
| |Omugarukanisa naija kuhandiika ebyaruga omu |
| |kugarukanisa, reero we n’ab’embaju zombi bate |
| |emikono yaabo aha kihandiiko eki. |
| |Embaju zombi ku zaakwikirizana, kooti neija |
| |kuhandiika okwikirizana oku reero ebahe |
| |ekihandiiko ky’okwikirizana. Ku baakwikirizana|
| |aha bintu bimwe reero bakaguma bataanire aha |
| |nshonga z’orubanja ezindi, kooti neija kubaha |
| |ekihandiiko kirikworeka kubailirizana aha |
| |bintu bimwe, reero ehurire enshonga |
| |ezibataikirizanaho. Okugarukanisa ku |
| |kwakurema, kooti neija kuhurira byona ebiri |
| |kukwata aha rubanja. |
| |7. Eby’okuhurira hamwe n’ebiri kukuratirwa omu|
| |kucwa emanja ( Reeba Ebigyenderwaho omu kucwa |
| |emanja z’obutabanguko bw’omu maka, |
| |Ebigyenderwaho. 13, 14) |
| |Orubanja ku rwakuba rugumangaine, kooti ebaasa|
| |kuhurira orubanja etaine bantu baingi – omu |
| |kihama. (Reeba Ebigyenderwaho omukucwa emanja |
| |z’obutabanguko bw’omu maka, Ebigyenderwaho. |
| |13(1)) |
| |Kurugiirira aha Eiteeka rya Kooti z’Ebyanga |
| |ekya 2006, akacweka 36(2), kooti y’Ekyanga |
| |ebaasa kuzibira abantu ba buriijo nainga |
| |omuntu weena obutaija omu kyombeko, nari |
| |ekishengye nari omwanya oguri kukoresibwa nka |
| |kooti. Ekiragiro eki nikikora aha idaara |
| |ry’okuhurira orubanja ryona. |
| |Okuhurira orubanja kushemereire kworoba, |
| |kukahabura embaju zombi kandi kukakorerwa omu |
| |bwire bukye. ( Reeba Ebigyenderwaho omu |
| |kucwa emanja z’obutabanguko bw’omu maka, |
| |Ebigyenderwaho. 14(8), (9)) |
| |8. Ebi kooti erikubaasa kuragiira |
| |Kooti ebaasa kucwamu ku kitabaarizibwa akorera|
| |kitabaaza kimwe ahari ebi; ebimwe n’ebiheneso |
| |ebiri kubaasa kuhebwa kitabaariza ku |
| |yaakusingwa orubanja: |
| |Okumurabura ku ayegyendesereza |
| |Okushaba ou yatuntwize ku amusaasira |
| |Okuhuumuriza |
| |Okukora burungi-bwa-nsi |
| |Omutango gutari kurenga emitwaro makumi ataano|
| |(Shiring 500,000). |
| |Okuriha/okukeita |
| |Okugarukanisa |
| |Okurangiirira |
| |Okugaruzaho ebyasiisikaire |
| |Okukwatiirira n’okuguza ebintu |
| |9. Okujuriza |
| |Okujuriza nikwikirizibwa, baitu kijuriza |
| |ashemereire kukuratira ebigyenderwaho |
| |ebikuratirwa omu kujuriza butoosha. |

 OMUTWE VII
 OKUSHOBOORORA EMANJA Z’OMU KIRAGIRO KY’ENSHONGA Z’ABAANA

 ORUPAPURA

Ekigyendererewa
ekikuru.....................................................................
.................................................107

EBIRAAYEGWE.................................................................
........................................107

“Abaana” nikimanyisa
ki?.........................................................................
................109

Obugabe
bw’abaana...................................................................
..............................109

Obugabe bw’abaana oburikubaheebwa ekiragiro ky’enshonga
z’abaana....................................................................
..................................................110

Emirimo y’obukiiko bw’ebyanga hamwe na zaakooti z’Ebyanga omu kurinda
abaana......................................................................
..................................................112

Okuhurira emanja ezirimu abaana hamwe
n’ebiheneso......................................114

Abashemereire kurinda obugabe
bw’abaana..........................................................116

Okukwata hamwe n’okucwera abaana
emanja......................................................................
.............................................116

|OMUTWE VII |
|OKUSHOBOORORA EMANJA Z’OMU KIRAGIRO KY’ENSHONGA Z’ABAANA |
| |
|ekigyendererwa EKIKURU |Eishomo eri nirishoboorora ekiragiro |
| |ky’enshonga z’abaana kandi kimurikira |
| |abaarayetabe omu mushomo obushonshorokye obu |
| |baamemba ba kooti z’Ekyanga baraayejunise omu|
| |kukora emirimo yaabo. Niriha orukarara |
| |rw’obugabe bw’abaana hamwe n’ebishemereire |
| |kukuratirwa omu kushoboorora enshonga |
| |z’abaana eziraareetwe omu kooti – okubagye |
| |kwabo kushemereire kutwarwa nka kikuru. |
|EBIRAAYEGWE |Aha muheru gw’eishomo, abaraaryetabemu |
| |bashemereire: |
| |Kwetegyereza obugabe bw’abaana |
| |Kwetegyereza emyoga ya kooti z’Ebyanga nk’oku|
| |erikworekwa omu kiragiro ky’enshonga |
| |z’abaana. |
|obwire |ESHAAHA IBIRI (2) |
|ebiri omu eishomo |Okushoboorora “abaana” ni ki? |
| |Obugabe bw’abaana |
| |Ekiragiro ky’enshonga z’abaana hamwe n’ebiri |
| |kukitegyeka |
| |Emirimo ya kooti z’Ebyanga hamwe n’obukiiko |
| |bw’Ebyanga omu kurinda abaana |
| |Okukwata hamwe n’okucwera abaana emanja |
| |Okuhurira emanja ezirimu abaana hamwe |
| |n’ebiheneso |
| |Abashemereire kurinda obugabe bw’abaana |
| | |
| | |

|OKWANJURA |Abaana n’ekintu kikuru omu kyanga kyaitu. Omu|
| |bwingi, nibakora kimwe kya kabiri ky’abantu |
| |abari omu eihanga ryaitu. Tushemereire |
| |kubakuza gye ahabw’okuba nibo eihanga rya |
| |nyencakare. Omu kukura abaana bashemereire |
| |kuheebwa obugabe nk’abandi bantu boona, baitu|
| |ahabw’okugira ngu n’abaana bashemereire |
| |kurindwa omu muringo gw’omutaano. |
| |Abaana baingi omu Uganda nibakurira omu |
| |mbeera mbi ezirikutamba eikono okukura kwabo,|
| |zikabaremesa okurugamu abatuuragye b’abakozi |
| |kandi ab’amagara marungi. Emibiri hamwe |
| |n’emiteekateekyere yaabo byaba nibikura, |
| |abaana babaasa kuhabibwa batwarwe omu mivuyo,|
| |batuntuzibwe, banagweho kandi n’obundi |
| |babonaabonesibwe. Hoona nabwo, nitumanwa ku |
| |abaana barikucumura, baitu kooti eza butoosha|
| |ziine oburemeezi omu kucwa emanja eziine |
| |akakwate n’abaana. |
|OKURINDA ABAANA |Gavumenti ya Uganda eteireho okuhamya, |
| |okwebembeza, n’okurinda obugabe bw’abaana. |
| |Ebi bikozirwe kurabira omu kukora ebiragiro |
| |ebi: |
| |Konsityushoni ya Uganda (Engyendererwaho |
| |y’eihanga) |
| |Ekiragiro ky’enshonga z’abaana, Cap. 59 |
| |Bumwe aha bucweka oburi emu kiragiro ekikwata|
| |aha manja n’ebiheneso – nka akacweka ka 156, |
| |157, 200 – oburi kukwata aha kunageijura |
| |abaana. |
| |Okuhaazaana, okwikiriza hamwe n’okuta emikono|
| |aha ndagaano z’ensi yoona eziri kurwaniirira |
| |obugabe bw’abaana. Endagaano ezi zirimu |
| |Endagaano y’Obugabe bw’Omwana (Convention on |
| |the Rights of the Child), hamwe n’Endagaano |
| |y’Amahanga g’Afirika erikukwata aha bugabe |
| |n’endeebeerera y’Omwana (African Charter on |
| |the Rights and Welfare of the Child). |
| | |
| |Gavumenti hoona eteireho kooti z’enshonga |
| |z’abaana hamwe n’ebishemereire kukuratirwa |
| |omu kuhozesa abaana abarikuhenda ebiragiro. |
| |Zaakooti z’Ebyanga hamwe n’obukiiko |
| |bw’Ebyanga bishemereire kurinda obugabe |
| |bw’abaana. Kooti z’Ebyanga nizo kooti ezi |
| |emanja enkye hamwe n’ez’encumurano ezirimu |
| |abaana zishemereire kubandiza ahakuba |
| |nizirahuka kuhikwa. |
|AHABW’ENKI EZI KOOTI |Ziri haihi n’ebyanga, ekikworobera abazaire |
|NIZIIJA KUHWERA ABAANA? |na baamemba b’ekyanga abandi kwenyigira omu |
| |kurinda abaana hamwe n’okuhwera abashobize |
| |kweteisa kandi bakareka emicwe mibi. |
| |Tizirikutiinisa nka kooti ezindi eza |
| |butoosha, kandi eki nikirungi omu kucwa |
| |emanja z’abaana hamwe n’okugaaniira nabo. |
| |Zoorobi kushutamisa waagyeragyeranisa na |
| |zaakooti eza butoosha; |
| |Niziheereza ebiheneso bingi ebitarimu okukoma|
| |abaana nk’oku zaakooti ezindi zirikukora; |
| |Nizeejunisa Orurimi rw’enzaarwa hamwe |
| |n’engyenderwaho etagumire; ebi nibihwera |
| |abaana kukuratira ebirikugyenda omu kooti |
| |hamwe n’okwenyigira omu kuhurira encwa |
| |y’emanja. |
|OMWANA NI KI? |Okurugiirira aha kiragiro ky’enshonga |
| |z’abaana, omwana n’omuntu ari ahansi y’emyaka|
| |ikumi na munaana (18). (Reeba Ekiragiro |
| |ky’enshonga z’abaana, akacweka ka kabiri) |
| |Ijuka ngu omu ngyenderwaho y’eihanga rya |
| |Uganda aha nshonga y’emirimo y’akabi, omwana |
| |naashoboororwaho nk’omuntu ori ahansi |
| |y’emyaka ikumi na mukaaga (16) . |
| |(Engyendererwaho/Konsityushoni y’eihanga rya |
| |Uganda, akacweka ka 34 (5)) |
| | |
| |Kooti ku erikushanga ngu omuntu ou eyetsire |
| |abaasa kuba ari ahansi y’emyaka 18, |
| |neeragiirwa kuhamya emyaka ei aine. Kooti |
| |neebaasa kwikiriza obuhame, obwakubaasa |
| |kubamu obw’abashaho. (Reeba Ekiragiro |
| |ky’enshonga z’abaana, akacweka ka. 107 (1) |
| |(2)) |
|OBUGABE BW’OMWANA |Abaana baine obugabe bw’okubaho, okukura, |
| |okurindwa hamwe n’okwenyigira omu mirimo |
| |etari emwe n’emwe. |
| | |
| |Obugabe bw’abaana oburi kubaheebwa |
| |Engyendererwaho (Konsityushoni) y’Eihanga |
| |(Engyendererwaho/Konsityushoni y’eihanga rya |
| |Uganda, akacweka 34) |
| | |
| |Nk’oku kyashoboororwa omu birikukwata aha |
| |bugabe bw’abantu, engyendererwaho y’eihanga |
| |neeha abaana obugabe, kandi burimu obu: |
| |Abaana baine obugabe kumanya abazaire/ |
| |abareeberezi baabo, kandi aba nibaragiirwa |
| |kubareeberera; |
| |Abaana baine obugabe kutunga obwegyese |
| |obutandikirwaho. N’omurimo gwa gavumenti |
| |n’abazaire kwegyesa abaana; |
| |Okuraguurirwa, obwegyese hamwe n’ebindi ebiri|
| |kubutuura embeera z’abaana tibishemereire |
| |kubimwa obwo gavumenti n’abazaire |
| |barikubatura enyikiriza zaabo nk’ediini; |
| |Abaana abakozire ebishobyo tibashemereire |
| |kukomerwa omu bihome ebirimu abantu bakuru - |
| |abakozire nainga abari kuteeberezibwa kuba |
| |bacumwire. |
| |Efuuzi hamwe n’abaana embura-buhwezi |
| |bashemereire kurindwa kandi bakareebererwa |
| |omu muringo gw’omutaano. |
| | |
| | |
| |Obugabe bw’abaana oburi kubaheebwa Ekiragiro |
| |ky’enshonga z’abaana |
| |Obugabe kutuura n’abazaire (Ekiragiro |
| |ky’enshonga z’abaana, akacweka ka kana) |
| |Omwana aine obugabe kutuura n’abazaire be |
| |nainga abareeberezi, kandi aba nibabaasa |
| |kumwihwaho: |
| |Ku ab’obushoboorozi baakuragiira ngu omwana |
| |ataanisibwe n’abazaire be; |
| |Omwana ku yaakutaanisibwa n’bazaire (nainga |
| |abareeberezi) kurugiiriira aha biragiro |
| |n’ebigyenderwaho omu kubatanisa |
| |Ku kyakuba nikihwera omwana; hamwe na |
| |Omwana ku yaakubona abaakubaasa kumureeberera|
| |kukira abazaire nari abareeberezi. |
| |N’obugabe bw’omwana kubeisibwaho kandi |
| |akareebererwa omuzaire nainga omureeberezi |
| |(Ekiragiro ky’enshonga z’abaana, akacweka ka |
| |kataano) |
| |N’omwoga gw’omuzaire, omureeberezi nari |
| |omuntu weena orikutuura n’ogw’omwana |
| |kumubeisaho kandi akamurinda. Obugabe obu |
| |nibuha omwana obundi bugabe oburimu obu: |
| |Obwegyese n’okuhaburwa; |
| |Okusirikwa endwara nyamwita; |
| |Ebyokurya ebiine ebiriisa byona kandi |
| |ebirikuhaazya omwana; |
| |Ebijwaro; |
| |Enju y’okutuuramu; |
| |Okuragurizibwa; hamwe na |
| |Okutangirwa okuzonzorwa, okutuntuzibwa hamwe |
| |n’okunageijurwa. |
| |N’obujunaanizibwa bwa buri muzaire |
| |kureeberera omwana we. ( Ekiragiro |
| |ky’enshonga z’abaana, akacweka ka mukaaga). |
|EKY’OKUREEBERAHO 1 | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| |Okurinda abaana okutuntuzibwa emigyenzo |
| |y’enzaarwa eine akabi aha magara gaabo |
| |(Ekiragiro ky’enshonga z’abaana, akacweka ka |
| |mushanju) |
| |Nikihenda ebiragiro kukora aha baana |
| |emigyenzo hamwe n’endiijo mitwarize |
| |y’enzaarwa eine akabi aha magara gaabo. |
| | |
| | |
| | |
| | |
| | |
| |Okurinda abaana obutakoresiibwa emirimo |
| |y’akabi (Ekiragiro ky’enshonga z’abaana, |
| |akacweka ka munaana) |
| |Tihariho mwana oshemereire kuheebwa omurimo |
| |nari kukoresibwa omwoga gwona oguri kubaasa |
| |kuta amagara ge, okushoma kwe, enkura |
| |y’omubiri, enkura omu nteekateeka hamwe |
| |n’enkura omu mitwarize n’emicwe, omu |
| |kangarateete (omu kabi). |
|EKY’OKUREEBERAHO 2 | |
| | |
| | |
| | |
| | |
| | |
| | |
| | |
| | |
| | |
| |Abaana abaine oburema aha mibiri yaabo |
| |(Ekiragiro ky’enshonga z’abaana, akacweka ka |
| |mwenda) |
| |N’omurimo gwa gavumenti hamwe n’abazaire |
| |kukora kyona ekiri kubaasika kureeba ngu |
| |abaana abaine oburema baatwarizibwa kurungi |
| |kandi haateebwaho ebikoresibwa by’okushemeza |
| |entuura yaabo. Hoona nabwo abaana abaine |
| |oburema bashemereire kuheebwa omugisha |
| |gw’okwega nk’abo abataine burema. |
|EKY’OKUREEBERAHO 3 | |
| | |
| | |
| | |
| | |
| | |
| | |
| | |
| | |
| | |
| | |
| |Obugabe kuhuumuraho hamwe n’okwenyigira omu |
| |by’emizaano (Ekiragiro ky’enshonga z’abaana, |
| |Orukarara orwongyeirweho1,akacweka. 4 (a)) |
| |Omwana aine obugabe bw’okuhuumuraho, kandi |
| |okuhuumuraho tikushemereire kushiisha emicwe |
| |ye. Hoona nabwo, omwana aine obugabe |
| |kwenyigira omu mirimo y’eby’enzaarwa hamwe |
| |n’eby’okuhangahanga nk’okweshongora, okuzina,|
| |okuzaana emizaano n’ebindi. |
| | |
| |Obugabe kutunga obuheereza omu bunaku |
| |bw’engamba n’ebigwererezi (Ekiragiro |
| |ky’enshonga z’abaana, Orukarara |
| |orwongyeirweho1,akacweka. 4 (b)) |
| |Omwana aine obugabe kutunga ebikoresibwa |
| |n’obuheereza bwona obu abantu beetenga, |
| |ekyanga eki arikutuuramu kyaba kiri omu |
| |rugamba na kyaba kiteirwe ebigwererezi |
| |by’omuringo gwona – ebirikwereeta hamwe |
| |n’ebirikureetwaho emirimo y’abantu. |
| | |
| |Obundi bugabe bw’abaana ( Ekiragiro |
| |ky’enshonga z’abaana, Orukarara |
| |orwongyeirweho1, akacweka.4 (c)) |
| |Abaana baine obundi bugabe oburi kubaheebwa |
| |endagaano n’ebiragiro by’amahanga g’ensi |
| |yoona hamwe n’ebitongore ebiri kurwaniirira |
| |obugabe bwabo. Endagaano ezi zirimu nka; |
| |Endagaano y’Amahanga Ageeteraine ey’Obugabe |
| |bw’Omwana (the United Nations Convention on |
| |the Rights of the Child (CRC)) hamwe |
| |n’Endagaano y’Omukago gw’Amahanga g’Ekizinga |
| |kya Afirika erikukwata aha bugabe |
| |n’okushemeza entuura y’Omwana w’omwiraguju |
| |(Organization for African Unity Charter on |
| |the Rights and Welfare of the African Child |
| |(CRWAC). |
|Obujunaanizibwa bw’obukiiko|Ebi nibikwata aha kooti z’ebyaro, hamwe |
|bw’ebyanga omu kurinda |n’ez’emiruka ahu baamemba b’obukiiko |
|obugabe bw’abaana |bw’ebyanga bari na baamemba ba kooti |
| |z’ebyanga. (Ekiragiro ky’enshonga z’abaana, |
| |Akacweka. 10) |
| | |
| |Obukiiko bw’ebyanga bushemereire kurinda |
| |obugabe bw’abaana kandi bukagarukanisa abaana|
| |n’abazaire baabo. N’omwoga gw’aburi kakiiko |
| |k’ekyanga koona kuruga aha kyaro mpaka aha |
| |disiturikiti okukora ebi: |
| | |
| |Okurinda n’okureeberera kurungi abaana abari |
| |omu kyanga ekyo; |
| | |
| |Kuha memba w’akakiiko omwe omwoga |
| |gw’Omuhandiiki w’enshonga z’abaana. Memba |
| |ogu, obwo arikuhwerwa baamemba b’akakiiko |
| |abandi, ashemereire kureeba ngu abaana |
| |baareebererwa kurungi; |
| |Okwenyigira omu nshonga eziine akakwate |
| |n’okutangira okukaatagiirira obugabe |
| |bw’abaana, namunonga enshonga ezi: |
| |Okurinda omwana; |
| |Obugabe bw’omwana kuhungura eby’obutungi |
| |bw’abazaire be; |
| |Okutangira abaana obutazonzorwa, |
| |obutatuntuzibwa hamwe n’obutanageijurwa; |
| | |
| |Okuhandiika amaziina g’abaana abaine oburema |
| |(omu regisita) hamwe n’okubahwera; |
| | |
| |Okuheereza abaana obuhwezi hamwe n’oburaaro, |
| |namunonga abo ababuzire, abanagirweho |
| |abazaire baabo hamwe n’abo abarikusherura |
| |obuhungiro; |
| | |
| |Okusherura abazaire/abareeberezi b’abaana |
| |ababuzirweho abantu baabo, hamwe |
| |n’abanagirweho. Mwejunise emikura y’amakuru |
| |nk’empapura z’amakuru, zaareediyo hamwe na |
| |zaatiivi omu kusherura abazaire abo. Ku |
| |muraaremwe, mutware enshonga nk’ezi aha |
| |pooriisi hamwe n’owa mukuru w’enshonga |
| |z’abaana n’okureeberera eby’entuura y’abantu;|
| | |
| |Okweta, obwo murikurabira omu muhandiiki |
| |w’enshonga z’abaana, abo boona abari kutungwa|
| |akakumu ahabw’okukaatagiirira obugabe |
| |bw’abaana hamwe n’okubanageijura. Mugaaniire |
| |nabo aha nshonga egi reero mucwemu |
| |ekiraahwere abaana nk’abo. |
| | |
| |Omuntu ou murikuteekateeka kuba |
| |arikukaatagiirira obugabe bw’omwana ku |
| |yaakwanga kukora nk’oku omuhandiiki |
| |w’enshonga z’abaana yaacwamu, omuhandiiki |
| |ashemereire kutwara enshonga egi omu kooti |
| |y’Ekyanga. Kooti egi ebaasa kukora ebi: |
| | |
| |Okuhwera nari okuragiira omuntu ogwo nk’oku |
| |ebiragiro birikugira; |
| |Nyakukaatagiirira obugabe bw’omwana ku |
| |yaakuba ari omuzaire, ashemereire kuragiirwa |
| |kuta omukono aha kihandiiko ky’okuhamya ku |
| |yaikiriza kureeberera omwana ogwo. |
| | |
|EMYOGA Y’OMUTAANO |Abaana bashemereire kutabaarizibwa omu kooti |
|ESHEMEREIRE KUHIKIIRIZIBWA |y’Ekyana eki barikuteekateekwa kuba |
|ZAAKOOTI Z’EBYANGA OMU |baacumureiremu kandi eki barikutuuramu. |
|KUCWA EMANJA | |
|EZITABAARIZIIBWE ABAANA |Kooti y’ekyaro niyo kooti etandikirwamu kandi|
| |eine obushoboorozi bw’okucwa emanja enkye |
| |hamwe n’ez’encumurano. |
| | |
| |Oku kooti z’ebyanga zishemereire kushoboorora|
| |emanja z’abaana |
| | |
| |Kooti z’ebyaro nizo ziraatandikirwemu emanja |
| |ezi: |
| | |
| |Okurwanira omu bantu |
| |obwakireereetsi, oburimu: |
| |obwamaraaya; |
| |Okuzaana zaara; |
| |Entwaza erikubaasa kutabura obusingye; |
| |Emitwarize mibi |
| |Okushabiiriza omu muringo mubi hamwe |
| |n’okuzeereera; |
| |Okutaahiirira omuntu kifuba hamwe |
| |n’okutiinatiinisa – okugyendereirwe |
| |n’okutagyendereirwe |
| |Okuhutaaza omuntu |
| |obushuma |
| |Okucwekanisa n’okutaha omu kyombeko/ omu |
| |kibanja ky’omuntu otaine rusa, nainga okwanga|
| |kurugamu (kushohora) bwanyima y’orusa orwo |
| |kuhwaho, obwo ogyendereire kucumura, |
| |kutiinatiinisa, kujuma nari kunyiizya omuntu |
| |weena. |
| |Okushiisha ebintu by’ondiijo muntu nkana |
| |(Eiteeka rya Kooti z’Ebyanga, 2006, Akacweka.|
| |49) |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|OKUHURIRA EMANJA EZIRIMU | |
|ABAANA | |
| | |
| | |
| | |
| | |
| | |
| |Omukucwa emanja ezirimu abaana, kooti |
| |z’Ebyanga zishemereire kukuratira |
| |ebigyenderwaho ebi zaakooti z’amaka hamwe |
| |n’abaana zirikwejunisa. (Ekiragiro kya kooti |
| |y’enshonga z’abaana, Akacweka. 16) Kooti |
| |zishemereire kukuratira ebigyenderwaho |
| |ebitwaba twagambireho, ebirimu ebi; |
| | |
| |Kooti eshemereire kushutama ahonaaho; |
| |Emanja z’abaana tizishemereire kucubwa omu |
| |bantu – zishemereire kucubwa omu kihama – |
| |ekirikwetwa “okuhurira emanja omuri kamera”; |
| |Okuhurira emanja kushemereire kuba kworobi |
| |nk’oku kirikubaasika; abaana tibashemereire |
| |kubuuzibwa omu muringo gurikutiinisa; kooti |
| |teshemereire kukuratira ebigyenderwaho |
| |okashusha ngu neetonganisa omuzigu. |
| |Abazaire/abareeberezi b’abaana bashemereire |
| |kuba bari omu kooti, kyaba nikibaasika; |
| |Omwana ashemereire kugambirwa ku aine obugabe|
| |kujuriza encwamu. |
| | |
| | |
| | |
| | |
| |[pic] |
| | |
| | |
|EBIHENESO |Ebi nibyo biheneso ebi Kooti z’Ebyanga |
| |zirikubaasa kuha abaana : |
| | |
| |Okugarukanisa |
| |Okuriha/okukeita |
| |Okugaruzaho ebyasiisikaire |
| |Okukora burungi-bwa-nsi |
| |Okushaba okusaasirwa |
| |Okurabura |
| |Okwongyera ahari ebyo, kooti ebaasa kuragiira|
| |omuntu kuhabura, akareebuza kandi akahwera |
| |omwana kuhindura aha mitwarize ye. Obuhabuzi |
| |n’okureebuuza bishemereire kumara ameezi |
| |mukaaga. (Eiteeka rya kooti z’Ebyanga, 2006, |
| |Akacweka.49) |
| | |
| | |
| | |
| | |
| | |
| | |
|OKWONGYERA AHA KOOTI |Abazaire/abareeberezi |
|Z’EBYANGA, NI BANTU KI |Ab’obukiiko bw’Ebyanga (ab’obushoboorozi omu |
|ABANDI ABASHEMEREIRE |byanga), namunonga omuhandiiki w’enshonga |
|KURINDA OBUGABE BW’ABAANA |z’abaana. |
| |Abarikukurira enshonga z’amaka hamwe |
| |n’enshonga z’okureeberera eby’entuura |
| |y’abantu. Aba basheremeire kutaayaayira |
| |amaka, bakagaaniira n’abazaire hamwe n’abaana|
| |(abakuzire kubaasa kushoboorora enshonga |
| |eziri kubakwataho). Ebi baraihe omu |
| |kutaayaaya oku nibiija kuuhwera kooti |
| |okuragiira ku omuzaire areeberera omwana |
| |kandi ku areebuuzibwa kuhamya kuyaakora |
| |nk’oku yaaragiirwa. Ekiragiro eki |
| |nikiragiirwa abakuru kubaakuhamya ngu omwana |
| |ou baataayaayira ariyo naabonaabona nari |
| |abaasa kubonaabonesibwa kuyaakuguma omu |
| |mbeera ei arimu. |
| |Kooti z’abaana hamwe n’amaka. Ezi nizicwa |
| |wmanja zoona ezitabaariziibwe abaana, |
| |oihireho ezo ezi ekiheneso kyazo kiri |
| |okuhanikwa; hamwe n’ezo ezi omwana ateiweho |
| |orubanja oru akozire n’omuntu mukuru. Kooti |
|Omurimo gw’abantu b’omu |ezi nabwo nizicwa emanja z’ekishoboorora |
|kyanga |biragiro, namunonga ezikwatiraine |
| |n’okureeberera hamwe n’okukuza abaana. |
| |Kooti Enkuru neekora aha manja z’okujuriza, |
| |hamwe n’ebicumuro ebihango nk’obwitsi. Kooti |
| |enkuru ebaasa kukora na zaakooti ezindi |
| |ezijurirwamu. |
| |Minisiture y’eby’obuhangwa bw’abantu, abakozi|
| |hamwe n’entunguuka y’entuura y’abantu (The |
| |Ministry of Gender, Labour and Social |
| |Development). |
| |Abaana |
| |Abantu b’omu kyanga |
| | |
| | |
| | |
| | |
| | |
| | |
| |Pooriisi, erikurabira omu kitongore kyayo |
| |eky’okurinda abaana n’amaka ( Family and |
| |Child Protection Unit) |
| | |
|EBI OSHEMEREIRE KUMANYA AHA|Omwana ashemereire kujunaanwa yaabaahikize |
|KUKWATA, OKUSHOMERA HAMWE |emyaka 12 (Ekiragiro ky’enshonga z’abaana, |
|N’OKUCWERA ABAANA EMANJA |Akacweka. 88) |
| |Abaana abari ahansi y’emyaka 12 |
| |tibashemereire kucwerwa emanja. |
| | |
| |Okukwata abaana abahenzire ebiragiro |
| |Pooriisi eine obushoboorozi kukwata abaana. |
| | |
| |Pooriisi ebaasa kurabura kandi erekure omwana|
| |etarabiire mu kooti. ( Ekiragiro ky’enshonga |
| |z’abaana, Akacweka.89 (1), (2)) |
| | |
| |Pooriisi eshemerereire kumanyisa |
| |abazaire/abareeberezi b’omwana ou yaakwata |
| |hamwe n’omuhandiiki w’enshonga z’abaana |
| |ow’ekyanga, yaaheza eti kumukwata. (Ekiragiro|
| |ky’enshonga z’abaana, Akacweka. 89 (3)). |
| |Pooriisi ku yaakuremwa kuhika |
| |abazaire/abareeberezi b’omwana, neeragiirwa |
| |kumanyisa Mukuru w’enshonga z’amaka hamwe |
| |n’okureeberera eby’entuura y’abantu, nari |
| |omuntu weena obeibwe obushoboorozi kukora aha|
| |nshonga z’abaana. |
| |Omwana ashemereire kubuuzibwa obwo |
| |omuzaire/omureeberezi we ariho. Baitu eki |
| |tikishemereire kukorwa kukyakubaasa kugwisa |
| |kubi omwana. |
| | |
| |Kyaba kitabaasikire kutwara omwana omu kooti |
| |ahonaaho, omwana ashemereire kurekurirwa aha |
| |musingo gwa pooriisi. Obumwe pooriisi ebaasa |
| |kuzibira omwana kurekurwa aha musingo gwa |
| |pooriisi ku omukuru wa pooriisi |
| |yaakuteebereza ngu okurekurwa kwe kubaasa |
| |kutamba eikono oburingaaniza, nainga ku |
| |yaakuteekateeka ngu ni kikuru kumureka omu |
| |kihome, kwenda kumutangira akabi aku |
| |yaakubaasa kushanga aheeru.(Ekiragiro |
| |ky’enshonga z’abaana, Akacweka. 89 (6)) |
| | |
| |Pooriisi yaaba etarekureire omwana aha |
| |musingo gwa pooriisi, eshemereire kumurekura |
| |omu bwire butarikurenga eshaaha 24. |
| | |
| |Abaana tibashemereire kukomwa n’enkozi |
| |z’ebihagaro ezikuzire. ( Ekiragiro |
| |ky’enshonga z’abaana,Akacweka. 89 (8)) |
| | |
| |Baaba bari omu bihome, abaana b’abaishiki |
| |bashemereire kureebererwa ofiisa w’omukazi. |
| |(Ekiragiro ky’enshonga z’abaana, Akacweka.89 |
| |(9)) |
| | |
| |N’obujunaanizibwa bw’akakiiko ka gavumenti |
| |y’ekyanga kwombeka nari okupangisa omwanya |
| |gw’okurindiramu abaana abu pooriisi erayange |
| |kurekuurira aha musingo. (Ekiragiro |
| |ky’enshonga z’abaana, Akacweka. 91 (4)) |
| | |
| | |
| | |
| | |
| | |
| | |
| | |
| | |

| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|EKY’OKUREEBERAHO 4 | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|Case Study 5 | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |

 OMUTWE VIII
 OKUSHOBOORORA ENSHONGA Z’EITAKA ORIKWEJUNISA EBIRAGIRO BY’EKYANGA

 ORUPAPURA

 Ekigyendererwa............................................................
 ...........................................121

 EBIRAAYEGWE...............................................................
 ..................................121

 • Ebirikukwata aha kugira obushoboorozi aha eitaka hamwe n’enkoresa
 yaaryo nkoku biri omu Uganda
 obwahati..................................................................
 ..........122

 • Okwanjura Ekiragiro
 ky’Eitaka.................................................................
 ....................................................122

 Eby’okugira obushoboorozi ah’eitaka nk’oku ebuiragiro n’emitwarize
 y’Ekyanga erikuragiira, nka gumwe aha muringo gw’okugira obushoboorozi
 ah’eitaka.................................................................
 ...................................................124

 • Okucwa emanja z’eitaka orikwejunisa ebiragiro n’emitwarize y’Ekyanga
 aha nshonga
 z’eitaka..................................................................
 .......................................127

 Obugabe bw’abantu abataine bwekoro aha nshonga
 z’eitaka..................................................................
 ................................................129

|OMUTWE VIII |
|OKUSHOBOORORA ENSHONGA Z’EITAKA ORIKWEJUNISA EBIRAGIRO BY’EKYANGA |
|eKigyendererwa ekikuru |Eishomo eri niryegyesa aha ncwa y’emanja |
| |z’eitaka obwo turikukoresa ebiragiro |
| |by’Ekyanga. Nirimanyisa abaraaryetabemu |
| |ahabikwatiraine n’ebiragiro by’Ekyanga n’oku|
| |bishemereire kukora omu kushoboorora |
| |enshonga z’eitaka. Nirikkwata aha nshonga |
| |z’okugira obushoboorozi aha eitaka, |
| |okurishemereire kutungwa n’okuhikwa hamwe |
| |n’obugabe bw’abantu abataine bwekoro. |
| |Eishomo niriija kwegyesa aha kushoboorora |
| |emanja z’eitaka, reero mpaho tutaazye enkora|
| |ya zaakooti z’ebyanga, hamwe n’okuta |
| |ekitiinisa omu bugabe bw’abantu. |
|EBIRAAYEGWE |Aha muheru gw’eishomo abaraaryetabemu |
| |bashemereire kukora ebi: |
| |Kumanya ebiri kukwata aha kugira |
| |obushoboorozi aha eitaka hamwe n’enkoresa |
| |yaaryo nkoku biri omu Uganda obwahati |
| |Okushoboorora Ekiragiro ky’Eitaka, hamwe |
| |n’ebigyenderwaho omu nshonga z’eitaka, hamwe|
| |n’oku zaakooti z’Ebyanga zishemereire |
| |kubikoresa |
| |Shoboorora eby’okugira obushoboorozi |
| |ah’eitaka nk’oku ebuiragiro n’emitwarize |
| |y’Ekyanga erikuragiira, nka gumwe aha |
| |muringo gw’okugira obushoboorozi ah’eitaka. |
| |Okucwa emanja z’eitaka orikwejunisa |
| |ebiragiro n’emitwarize y’Ekyanga aha nshonga|
| |z’eitaka |
|obwire |eshaaha 2 |
|ebirimu |Ebiri kukwata aha kugira obushoboorozi aha |
| |eitaka hamwe n’enkoresa yaaryo nkoku biri |
| |omu Uganda obwahati |
| |okwanjura Ekiragiro ky’Eitaka |
| |Obugabe bw’abantu abataine bwekoro |
| |omunshonga z’eitaka |
| |eby’okugira obushoboorozi ah’eitaka nk’oku |
| |ebiragiro n’emitwarize y’Ekyanga |
| |erikuragiira, nka gumwe aha miringo |
| |y’okugira obushoboorozi ah’eitaka |
| |Okucwa emanja z’eitaka orikwejunisa |
| |ebiragiro n’emitwarize y’Ekyanga aha nshonga|
| |z’eitaka |
| | |
| | |
| | |
| | |
| | |

|EKY’OKUTEISAHO KYA GURUUPU | |
|EKY’OKWANJURA OMUTWE | |
| | |
| | |
| | |
| | |
| | |
| | |
|OKWANJURA |Eitaka n’ekikoresibwa kikuru omuby’entuura |
| |y’abantu – nirituurwaho, rihingwaho kandi |
| |ry’ombekwaho. Nirikoresibwa omukukora emirimo|
| |y’entaatsya erikureeta obutungi. Abantu |
| |abarikukira obwingi nibabeisibwaho eitaka – |
| |niryo barikukoreraho emirimo yaabo. Enshonga |
| |z’eitaka nizireeta ebiniga kandi nizikira |
| |kurugamu obutabanguko. Ahabw’okweyongyera |
| |kw’omubaro gw’abantu, emanja z’eitaka |
| |niziguma nizeeyongyera kuguma. |
| |Okugira obushoboorozi ah’eitaka nikimanyisa |
| |omuringo ogu eitaka ririkuza omu mikono |
| |y’omuntu (y’abantu). Eitaka niribaasa kuza |
| |omu mikono y’omuntu (y’abantu) omu miringo |
| |ena (4), kandi egi neeshoboororwa kurungi omu|
| |Ngyendererwaho y’Eihanga (Konsityushoni), |
| |Ekiragiro ky’enshonga z’Eitaka (1998), hamwe |
| |n’ebigyenderwaho omu nkoresa n’encwa y’emanza|
| |z’eitaka (Uganda National Land Policy, 2013).|
|EBIRAGIRO EBIRI KUTEGYEKA |Engendererwaho y’Eihanga rya Uganda |
|ENSHONGA Z’EITAKA |(Konsityushoni ya Uganda) |
| |Ekicweka kya 15 omu Konsityushoni ya Uganda |
| |nikikwata aha nshonga z’eitaka hamwe |
| |n’ebiragiro by’okuzishoboorora. Eitaka |
| |niribaasa kuza omu mikono y’abantu (y’omuntu)|
| |omu miringo ena (4) – kurugiirira aha |
| |biragiro n’emitwarize y’ekyanga, eitaka |
| |ery’obutwire, eitaka erya mahiro, hamwe |
| |n’ery’empangisano[1]. |
| |Akacweka 26 k’ekirangiiriro ky’obugabe |
| |bw’abantu (Bill of Rights) nikaha ibara muntu|
| |obugabe bw’okugira ebintu wenka nk’omuntu |
| |nainga ebi akwataniise n’abandi. Nikarinda |
| |n’obugabe bw’abantu abaimirwe n’abo abaakirwe|
| |ebintu omu muringo gutarimu buringaaniza, |
| |kandi n’abo abatarihiriirwe nk’oku ebiragiro |
| |birikugamba. |
| |Ekiragiro ky’Enshonga z’Eitaka, Cap. 227 |
| |Ekiragiro ky’Enshonga z’Eitaka nikyo kiragiro|
| |ekikuru omu nshonga z’eitaka – okurikuza omu |
| |mikono y’abantu, okuri kukoresibwa hamwe |
| |n’oku enshonga zaaryo zishemereire |
| |kutwazibwa. |
| |Mahiro (Ekiragiro ky’Enshonga z’Eitaka , |
| |Akacweka. 3(4)) – Omuringo ogu gwine oburugo |
| |omu ndagaano y’Abakubuuzi hamwe n’Obugabe bwa|
| |Buganda eya 1900. Omuringo ogu nigutaanisa |
| |okugira obushoboorozi ah’eitaka n’enshonga |
| |y’okugira obushoboorozi aha bintu ebi omuntu |
| |oritwireho ari kukoreraho. |
| | |
| | |
| | |
| | |
| | |
| | |
| | |
| |Eitaka eri omuntu arikuba mukama waaryo mpaka|
| |(obutwire) ( Ekiragiro ky’Enshonga z’Eitaka ,|
| |Akacweka. 3(2)) – Ogu n’omuringo ogu omuntu |
| |arikuba aine obushoboorozi ah’eitaka |
| |erihandiikirwe, obutwire nk’oku ebiragiro |
| |birikugira – obushoboorozi ah’eitaka tiburiho|
| |kikomo. Ogu omuringo n’ogw’Abanyayuganda |
| |bonka. |
| | |
| | |
| | |
| | |
| | |
| | |
| | |
| |Eitaka ery’empangisano (erya liizi) |
| |(Ekiragiro ky’Enshonga z’Eitaka, Akacweka. |
| |3(5)) – Ogu n’omuringo ogu mukama w’eitaka |
| |arikuha omupangisa obushoboorozi bw’okukoresa|
| |eitaka kumara obwire obubaikirizanaho obwo |
| |omupangisa arikushashura nyin’eitaka esente |
| |z’empangisano. Bakama b’eitaka erya mahiro, |
| |ery’obutwire, hamwe n’eririkutegyekwa |
| |ebiragiro n’emitwarize y’ekyanga, nabo |
| |nibabaasa kupangisa amataka gaabo. |
| |Eitaka erikutegyekwa ebiragiro n’emitwarize |
| |y’ekyanga (Ekiragiro ky’Enshonga z’Eitaka, |
| |Akacweka. 4(1)) – Ogu nigwo muringo gu eitaka|
| |ogu kooti z’Ebyanga ziineho obushoboorozi, |
| |kandi nigushoboororwa ahaifo. |
| |Ebigyenderwaho omu nkoresa y’eitaka, |
| |obushoboorozi ah’eitaka hamwe n’okushoboorora|
| |enshonga z’eitaka, 2013 |
| |Ebigyenderwaho ebi bikabagwa ahanyima |
| |y’okwebuuza aha bantu, kandi bigyendereire |
| |kushoboorora kurungi enshonga y’okugira, |
| |okugaba (okuha), okukoresa, n’entwazamu |
| |y’eitaka hamwe n’okushoboorora obukuru |
| |bw’eitaka omu ntunguuka y’eihanga. Nibigamba |
| |ah’eitaka nk’empagi erikukirayo obukuru omu |
| |ntuura y’abantu hamwe n’omuntunguuka |
| |y’eihanga[2]. Ebigyenderwaho ebi nibiikiriza |
| |kuhariho ebitari kugyenda gye omu nshonga |
| |z’okugira obushoboorozi ah’eitaka, enkoresa |
| |n’endeeberera yaaryo hamwe n’obugabe |
| |bw’abantu aha nshonga nizo zimwe. Mpaho |
| |ebigyenderwaho nibiheereza emihanda |
| |eshemereire kukuratirwa omu kuteereza enshobi|
| |ezi. Emihanda egi egyendereire kurinda |
| |obugabe bw’abantu abataine bwekoro, |
| |okwikiriza kuhariho ekyetengo kihanga |
| |ky’eitaka, hamwe n’okureebeka ngu eitaka |
| |ryakoresibwa kurungi kureetaho entunguuka. |
| |Gumwe aha mihanda egi n’okumanya omugasho |
| |gw’ebitongore by’ebyanga omukukora ebiragiro |
| |by’okutegyeka enkoresa n’obushoboorozi |
| |ah’eitaka, okushoboorora emanja z’eitaka |
| |hamwe n’okurinda obugabe b’wbantu |
| |obukwatiraine n’enshonga nizo zimwe. [3] |
| |Kooti z’Ebyanga n’okuzishemereire |
| |kushoboorora emanja z’eitaka |
| |Ekiragiro kya kooti z’ebyanga (Orukarara rwa |
| |3 orwongyeirweho) hamwe n’ebigyenderwaho |
| |(Ebiragiro bya kooti z’ebyanga, Ekiragiro. |
| |26(1)(g)(i)) nibiha zaakooti z’ebyanga |
| |obushoboorozi kuhurira emanja z’eitaka |
| |eririkutegyekwa ebiragiro n’emitwarize |
| |y’ekyanga. Nahabw’ekyo, eishomo eri niriija |
| |kutsimba akati aha nshonga egi. |
|EITAKA ERIKUTEGYEKWA |Eitaka erikukira obwingi omu Uganda |
|EBIRAGIRO N’EMITWARIZE |niritegyekwa ebiragiro n’emitwarize |
|Y’EKYANGA |y’ebyanga. Kurugiirira aha Kiragiro |
| |ky’enshonga z’eitaka, eki nikimanyisa ngu |
| |eitaka ryona hamwe n’emanja zaaryo |
| |nibishoboororwa ebiragiro n’emitwarize |
| |y’ekyanga kandi ebiragiro ebi nibikwata |
| |ekibiina ky’abantu abari kubiikiririzamu, |
| |hamwe n’abo abaatungire eitaka kurabira omu |
| |biragiro ebyo n’emitwarize egyo. |
| |Ahabw’enshonga egi, enshoboorora y’enshonga |
| |z’eitaka erikukuratira ebiragiro n’emitwarize|
| |y’ekyanga eshemereire kukuratira entwaza, |
| |emigyenzo n’emitwarize y’ekyanga ekyo. |
| |(Ekiragiro ky’Enshonga z’Eitaka, Akacweka. 2,|
| |4(1), 28) |
| |Omuntu naabasa kuba mukama w’eitaka ohikire |
| |n’obuyaakuba ataine kyapa ky’eitaka nari |
| |ekihandiiko kirikukwata aha eitaka niryo |
| |rimwe. Baitu omuntu weena, eka nari ekyanga |
| |abari ah’eitaka rya gavumenti, nibabaasa |
| |kuheebwa satifiketi y’okuba bakama b’eitaka |
| |omu muringo ogwegamiire ebiragiro |
| |n’emitwarize y’ekyanga (Ekiragiro ky’Enshonga|
| |z’Eitaka, Akacweka.5), ahanyima y’okushaba |
| |akakiiko k’enshonga z’eitaka ak’omuruka. Eki |
| |kigyendereire kuhamya mukama w’eitaka |
| |namunonga omuntu yaaba naayenda kuriguza, |
| |kurigura, kuripangisa nari kurihayo |
| |nk’omusingo omu banka – kasita satifiketi eba|
| |etarikuzibira omuntu kukoresa eitaka rye |
| |ebintu nk’ebyo. (Ekiragiro ky’Enshonga |
| |z’Eitaka, Akacweka. 9). |
| |Omu biragiro n’emitwarize y’ebyanga, eitaka |
| |niritegyekwa bakuru b’ebika hamwe na bakuru |
| |b’amaka. Bakuru b’ebika nibareeba ngu hariho |
| |abahunguzi abatoorainwe kureeberera eitaka, |
| |n’okureebuuza n’okwikiriza okuriguza. Emirimo|
| |ya bakuru b’ebika hamwe n’amaka neekorerwa |
| |ab’amaka gaabo hamwe n’ahabw’abantu |
| |ab’obusingye (omurembe) oburiija. Baitu |
| |okucondooza nikworeka ku eitaka riizire |
| |niriruga omu mikono y’enganda kuza omubika; |
| |okuruga omubika kuza omu mikono y’amaka |
| |ag’atwirwemu abanyabuzaare baingi; kuza omu |
| |maka amakye agarimu g’abazaire n’abaana baabo|
| |bonka; kuza omu mikono y’abantu buntu. |
| | |
| | Ebiragiro n’emitwarize y’ekyanga erikukwata |
| |aha nshonga z’eitaka: |
| |Nibikora omu kyanga hamwe n’aha kibiina |
| |(guruupu) ky’abantu ekiri kwetegyerezibwa |
| |kandi eky’omutaano; |
| |Obushoboorozi bwabyo bushemereire kuba |
| |nibwikirizibwa ekibiina (guruupu) ky’abantu, |
| |kandi ebyo biragiro bishemereire kuta |
| |ekitiinisa omu bugabe bw’abakazi, abaana, |
| |hamwe n’abantu abaine oburema. |
| |Nibikora aha muntu (abantu) orikwenda eitaka |
| |omu kyanga ekyo; |
| |Bishemereire kuba biine ebigyenderwaho, shana|
| |byaba nibizonzora abakazi, abaana, n’ebirema |
| |– ekintu ekitarikwikirizibwa; |
| |Nibikora aha ku bantu buntu n’oku amaka |
| |garikutunga, gakakoresa; kandi gakagura, |
| |gakaguza n’okusinga eitaka omu banka; |
| |Bishemereire kwikiriza abantu b’ekyanga |
| |kugira obushoboorozi kandi bakakoresa eitaka |
| |erya hamwe; |
| |Obucweka bw’eitaka nibwikirizibwa nk’ebibanja|
| |by’omuntu, eka nari ekitongore |
| |ky’eby’enzaarwa kyona; |
| |Tihariho kikomo aha bwire obu omuntu |
| |ashemereire kugira obushoboorozi ah’eitaka. |
| |Ekiragiro ky’Enshonga z’Eitaka, Akacweka. |
| |4(1) |
| | |
| | |
| | |
| | |
| |Bakuru b’ebika bashemereire kureebeerera |
| |eitaka ry’ekyanga erya hamwe; eitaka eri |
| |nirikorerwa emirimo nk’okuhiiga, okuriisa, |
| |okusheenya, okwihamu eby’okwombekyesa, |
| |eby’okurya, emibazi y’ebishaka hamwe |
| |n’endiijo mirimo y’enshonga z’enzaarwa. |
| |(Ekiragiro ky’Enshonga z’Eitaka, Akacweka. |
| |24(3)) |
| |Ensharo z’itaka eryo zishemereire kuba |
| |nizimanywa abatuuragye boona. (Ekiragiro |
| |ky’Enshonga z’Eitaka, Akacweka. 24(2)) |
| | |
| | |
|OBUGABE BWA BAAMEMBA |Obu nibwo bugabe bwa baamemba b’ekika: |
|B’EKIKA |Kutuura ah’eitaka ry’eka; |
| |Kuhinga n’okuriisiza ah’eitaka ry’eka, |
| |obushoboorozi aha eitaka eririho amariisizo |
| |n’emisiri; |
| |Kukoresa eitaka ry’ekyanga erya hamwe; |
| |Kuziika abafu baabo ah’eitaka ry’eka; hamwe |
| |na |
| |Kukoresa ebintu byona ebiri ah’eitaka |
| |ry’ekyanga erya hamwe. |
| | |
| | |
| | |
| | |
|Obujunaanizibwa bwa |Okukorera ah’eitaka eryo emirimo |
|baaMEmba b’ekika |y’entunguuka; |
| |Okurinda eitaka: okutarishiisha; |
| |Okushoboorora emanja z’eitaka omu busingye; |
| |Okurinda n’okurwaniirira obugabe bw’okugira |
| |n’okukoresa eitaka |
| |Okurinda n’okurwaniirira obugabe bw’abantu |
| |abataine bwekoro obw’okugira n’okukoresa |
| |eitaka |
| | |
| | |
| | |
| | |
| | |
| | |
| | |
| | |
|abandi bantu abari |Mukuru w’enju – Omu ntwaza y’ebiragiro |
|kujunaanizibwa aha nshonga |by’ekyanga, “eka (famire)” nikimanyisa |
|z’eitaka |omuntu; eka neejwekyerwa Mukuru w’eka/Mukuru |
| |w’enju. (Ekiragiro ky’Enshonga z’Eitaka, |
| |Akacweka. 23(2)) |
| |Ebibiina by’eitaka rya hamwe – Oburi kukorwa|
| |ekibiina ky’abantu kandi bukareebuuzibwa |
| |omuhandiiki w’ebyapa by’amataka owa |
| |disiturikiti. Ebibiina ebi biine |
| |obushoboorozi bw’okureebeerera eitaka rya |
| |hamwe, obwo barikukuratira ebiragiro |
| |by’ekyanga (nainga ekindi kiragiro). Ekibiina|
| |nikibaasa nakushaba kandi kiheebwe satifiketi|
| |y’okugira eitaka kurugiirira aha biragiro |
| |by’ekyanga ebitegyeka enshonga z’eitaka |
| |(Akacweka. 16). Okutunga satifiketi egi, |
| |ekibiina kishemereire kuhamya ku eitaka ryona|
| |nari ekicweka kyaryo kirikutuurwaho kandi |
| |kikakoresibwa abantu n’amaka. (Ekiragiro |
| |ky’Enshonga z’Eitaka, Akacweka. 23(1)) |
| |Obukiiko bw’amataka – Akakiiko ka |
| |disiturikiti, karikuhaburwa ak’egomborora, |
| |nikabaasa kutoorana akakiiko k’enshonga |
| |z’eitaka aha rurengo rw’egomborora nari |
| |diviijoni, kurugiirira aha kacweka |
| |k’ekiragiro aka. Akakiiko aka nikaija kukora |
| |emirimo ei akacweka k’ekiragiro aka nari |
| |ekiragiro kyona kiri kuragiira. Obukiiko obu |
| |nibujunaanizibwa omurimo gw’okuhamya |
| |n’okuramba ensharo z’eitaka erikutegyekwa |
| |ebiragiro by’ekyanga omuntu ku yaakushaba |
| |satifiketi y’eryo eitaka. Akakiiko |
| |kashemereire kuba kaine abantu bana (4) |
| |(abarimu hakiri omukazi omwe (1)), abaine |
| |obukugu omu nshonga z’eitaka. (Ekiragiro |
| |ky’Enshonga z’Eitaka, Akacweka. 1; 5-7; |
| |65–69) |
| |Akakiiko ka disiturikiti ak’enshonga z’eitaka|
| |– Akakiiko aka kashemereire kuba kari omu |
| |disiturikiti. Kaine obushoboorozi ah’eitaka |
| |eritaine mukama waaryo kandi nikajunaanizibwa|
| |omurimo gw’okurigabira abari kuryetenga. |
| |Nikaheereza zaasatifiketi ahanyima |
| |y’okwakiira okushaba oku abantu bahaireyo omu|
| |bukiiko bw’egombororora obw’eitaka. |
| |(Ekiragiro ky’Enshonga z’Eitaka, Akacweka. |
| |8; 57- 64) |
| |Akakiiko ka Uganda ak’enshonga z’eitaka |
| |(Uganda Land Commission) – Kaine |
| |obushoboorozi kandi nikareeberera eitaka rya |
| |Gavumenti ya Uganda – oteireho n’eitaka |
| |ry’emirimo ya gavumenti. (Ekiragiro |
| |ky’Enshonga z’Eitaka, Akacweka. 47 - 56) |
| |Minisiture y’amataka, amaju n’entunguuka |
| |y’endembo (Ministry of Lands, Housing and |
| |Urban Development) – Neekora ebigyenderwaho |
| |hamwe n’enteekateeka eziine akakwate |
| |n’amataka, amaju hamwe n’enkoresa y’eitaka |
| |ebigyendereire kutunguura entuura y’abantu. |
| |Hoona nabwo, minisiture egi niyo eri |
| |kukomokaho kandi ekakyebera ebiragiro |
| |by’eitaka bitakagiire hamwe na byaheza |
| |kuhinguzibwa eishengyero ry’eihanga. |
| |Minisiture hoona nabwo neehabura aha nshonga |
| |z’eitaka kandi ereebuuza emirimo y’eitaka, |
| |amaju n’endembo erikukorwa zaagavumenti |
| |z’ebyanga. |
| | |
| | |
| | |
| | |
| | |
|OKU OBUGABE BW’ABANTU | |
|BUSHEMEREIRE KUTWAZIBWA OMU|EKIRAGIRO KY’ENSHONGA Z’EITAKA, AKACWEKA KA |
|KUTA OMUNKORA EBIRAGIRO |28, NIKAGIRA NGU ECWAMU ERAAKORWE KURUGIIRIRA|
|BY’EBYANGA EBIKWATITAINE |AHA BIRAGIRO BY’EKYANGA EBY’EITAKA |
|N’EITAKA : |BISHEMEREIRE KUTA EKITIINISA OMU MITWARIZE, |
|okuhabura zaakooti |EMICWE N’ENSHONGA Z’EBY’ENZAARWA EBY’EKYANGA |
| |EKYO. BAITU ENCWAMU TESHEMEREIRE KWIKIRIZIBWA|
| |YAABA NEIMA ABAKAZI, ABAANA, NAINGA ABAREMA |
| |KIMWE AHARI EBI: |
| |Obushoboorozi kuba bakama b’eitaka; |
| |Okutuura ah’eitaka; |
| |Okukoresa eitaka; nari |
| |Okureetaho embeera erikuhenda obucweka 33-35 |
| |obwa Konsityushoni aha bushoboorozi |
| |bw’okugira eitaka, kutuura ah’eitaka nainga |
| |okurikoresa. |
| |Akacweka ka 33 aka Konsityushoni ya Uganda |
| |(Engyendererwaho y’eihanga) nikakwata aha |
| |bugabe bw’abakazi, obwo kagumize ngu omukazi |
| |ashemereire kuteebwamu ekitiinisa |
| |kirikwingana nk’ekirikuteebwa omu mushaija; |
| |kandi bashemereire kutwarizibwa nk’oku |
| |abashaija barikutwarizibwa oteireho |
| |n’okutunga emigisha (n’okuheebwa obugabe) |
| |nk’ei bashaija baine omu mirimo |
| |y’eby’obwebembezi, eby’obutegyeki, |
| |eby’entaatsya hamwe n’omu by’entuura |
| |y’abantu. N’omurimo gwa Gavumenti kutaho |
| |embeera, emigisha n’ebintu ebigyendereire |
| |kubutuura entuura y’abakazi, okubarinda hamwe|
| |n’okurinda obugabe bwabo. |
| |Akacweka ka 34 omu |
| |Ngyendererwaho/Konsityushoni ya Uganda |
| |nikakwata aha bugabe bw’abaana oburi |
| |kushoboororwaho omu eishomo ry’Ekiragiro |
| |ky’Enshonga z’Abaana. Bumwe aha bugabe oburi|
| |kugambwaho n’okurinda obugabe bw’efuuzi |
| |n’abaana abataine bwekoro. |
| |Akacweka ka 35 nikakwata aha bugabe bw’abantu|
| |abaine oburema n’okubashemereire kuteebwamu |
| |ekitiinisa kandi bakatwarizibwa nk’abantu |
| |abandi. N’omurimo gwa Gavumenti hamwe |
| |n’abatuuragye kuhwera abarema, okukoresa |
| |amaani n’obwengye bwabo okuhikiiriza ebirooto|
| |byabo hamwe n’okubarinda – okubatangira |
| |akabi. |
| |Ekihandiiko ky’ebigyenderwaho omu nshonga |
| |z’eitaka (The National Land Policy) nikihamya|
| |ngu ebiragiro by’ekyanga nibikira kushoroora |
| |n’okutwariza kubi abakazi[4] Ekihandiiko eki |
| |nikigira ngu abanyabukiiko bw’ebyanga |
| |tibarikuta munkora ekiragiro ekiri |
| |kujumiirira okushoroora nk’oku bashemereire |
| |kuba nibakora. |
| |Kurugiirira aha biragiro by’ebyanga |
| |ebirikutegyeka enshonga z’eitaka, eitaka |
| |rishemereire kukurirwa omuntu omwe (Mukuru |
| |w’eka nari Mukuru w’ekika), orikuritegyeka |
| |ahabw’oburungi bwa baamemba abandi, oteiremu |
| |n’abakazi. Baitu okucondooza nikworeka ngu |
| |obujunaanizibwa n’obushoboorozi bw’okukoresa |
| |eitaka bwizire nibuza omu mikono y’abantu |
| |buntu, kandi eki kireetsire obutaikirizana |
| |n’okukoresa kubi ebiragiro by’byanga[5] |
| | |
| | |
| | |
| | |
| | |
| | |
| | |
| | |
| | |
|EKY’OKUREEBERAHO 1 | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|okuhungura eitaka |Efaakazi n’abaana nibareebwa nk’abataine |
|(EKIRAGIRO NIKIHWERA KITA |bwekoro omu nshonga z’okugira obushoboorozi |
|ABATAINE BWEKORO) |aha bintu hamwe n’enshonga z’okuhungura. |
| |Abantu baingi nibafa batakozire buragwa. Eki |
| |kukyakubaho, Ekiragiro ky’enshonga |
| |z’okuhungura (Succession Act, Cap. 162) |
| |nikiragiira ngu ebintu biheebwe abantu aba: |
| |Omukazi |
| |Abaana (baaba baafiire kwonka bakasigaho |
| |abaana baabo, ebintu nibo birikuheebwa); |
| |Omuhunguzi kurugiirira aha micwe y’omugyenzi |
| |(Omuntu orikwikirizibwa kuhungura ebintu, |
| |kurugiirira aha micwe y’ekika ky’omugyenzi – |
| |ogu abaasa kuba omwana w’omugyenzi). |
| | |
| | |
| | |
| | |
| | |
| | |
| | |
| | |
| | |
| | |
| | |
|OU OSHWERAINE NAWE | |
|OKWIKIRIZA KU OHUZA EITAKA |Eitaka erIkukoresibwa eka tirishemereire |
| |kuguzibwa baamemba b’eka batateire emikono |
| |aha kihandiiko ky’okuhamya ku baikiriza ngu |
| |riguzibwe. |
| | |
| | |
| | |
| |Kiguza yaaba naatuura n’omukazi we nari |
| |omushaija we, abaana nari amafuuzi |
| |abarikwenda kuhungura eitaka eryo, |
| |ekihandiiko ky’okwikiriza kuguza, kupangisa, |
| |kufurura, kuhayo, kusinga nari ekindi kintu |
| |kyona, rushemereire kubanza rwatungwa kurunga|
| |ow’ogwo mukundwa (omukazi nari omushaija). |
| |Eki kiri omu kacweka ka 39 ak’Ekiragiro |
| |ky’Enshonga z’eitaka. |
| |Ekihandiiko ky’okwikiriza kuguza nikiheebwa |
| |akakiiko k’enshonga z’eitaka. |
| |“Ebyarugire omu kucondooza bikashanga |
| |ngu…Tihariho bihandiiko byona ebi abakazi |
| |baateireho emikono nari ebinkumu kwikiriza |
| |b’ibabo kuguza eitaka. [B’ishenteko b’ebyaro]|
| |bakagira ngu bo nibaba nibateekateeka ngu |
| |abashaija nibaba baikiriziine n’abakazi |
| |baabo. BaaMukuru w’entebeaba tibarikugarukayo|
| |kuhamya eki abashaija barikubagambira. |
| |Nibagira ngu omukazi yaaba |
| |atabeeetomboitiire, nibamanya ngu omukazi |
| |akaikirizana n’iba.” |
| | |
| |Kiihirwe omu Nyorekyerero y’Ekiragiro |
| |kirikukwata aha bintu omu Uganda (A Guide to |
| |Property Law in Uganda, UN-HABITAT, 2007, p. |
| |41 quoting Adoko and Levine, A Land Market |
| |for Poverty Eradication. A Case Study of the |
| |Impact of Uganda’s Land Acts on Policy Hopes |
| |for Development and Poverty Eradication, |
| |LEMU, June 2005) |
| | |
| | |
| | |
| | |
| | |
| | |
| | |
| | |
| | |
| | |
| | |
| | |

|eky’okureeberaho 3 | |
| | |
| | |
| | |
| | |
| | |
| | |
| | |
| | |
| | |
| | |
| | |
|eky’okureeberaho 4 | |
| | |
| | |
| | |
| | |
| | |
| | |
| | |
| | |
| | |

 OMUTWE GWA IX
 OKUGARUKANISA

 ORUPAPURA

Ekigyendererwa
ekikuru.....................................................................
......................................134

Ebiraayegwe.................................................................
.....................................134

“Okugarukanisa”
n’enki......................................................................
.........................136

Ebirungi hamwe n’ebiri kuremesa
okugarukanisa...............................................................
..............................................136

Baakigarukanisa.............................................................
..............................................137

Ni ryari obu okugarukanisa kushemereire
kukorwa.....................................................................
......................................137

Abantu nibagarukanisibwa
bata?.......................................................................
...........................................138

|OMUTWE GWA IX |
|OKUGARUKANISA |
|EKIGYENDERERWA EKIKURU |Eishomo eri nirikwata aha kugrukanisa abantu |
| |nka gumwe aha miring ei kooti y’Ekyanga |
| |eshemereire kwejunisa omu kushoboorora |
| |obutaikirizana ahagati y’embaju ibiri. |
|EBIRAAYEGWE |Aha muheru y’eishomo eri abaraaryetabemu |
| |bashemereire kuba nibabaasa kukora ebi: |
| |Okwetegyereza okugarukanisa abantu hamwe |
| |n’ebirungi bikurimu |
| |Okwetegyereza amadaara g’okugarukanisa |
|Obwire |ESHAAHA EMWE N’EKICWEKA |
|EBIRI OMU EISHOMO ERI | |
| |“OKUGARUKANISA” N’ENKI? |
| |Ebirungi hamwe n’ebirikuremesa okugarukanisa |
| |abantu |
| |Abagarukanisa |
| |Ni ryari obu abantu bashemereire |
| |kugarukanisibwa |
| |Okugarukanisa nikukorwa kuta |
| | |
| | |
| | |

|OKWANJURA |N’obu okuza omu kooti kiri kikuru omu |
| |kureetaho oburingaaniza, zaakooti nazo ziine |
| |oburemeezi bwazo. Eky’okureeberaho, zaakooti |
| |zibaasa kutwara obwire bwingi, obwo |
| |zirikukuratira ebigyenderwaho biraingwa omu |
| |kucwa emanja. Eki nkirugamu omutuumo g’emanja|
| |ezitacwirwe. Baitu emanja ezimwe zibaasa |
| |kushoboororwa embaju zombi zitakuratiire |
| |enkora ya kooti kandi hatariho n’abantu |
| |baingi. |
| |Egi niyo nshonga ahabw’enki emiringo |
| |y’okushoboorora enshonga n’emanja eiteirweho |
| |kwenda ngu abantu batoorane omuringo ogu |
| |barikwenda. Kurugiirira aha buhangwa bwazo, |
| |kooti z’Ebyanga zoorobi kuhikwa kandi tiziri |
| |kukuratira ebigyenderwaho bingi nka zaakooti |
| |ezindi – niziikiriza n’okugarukanisa abantu, |
| |nk’oku turaareebe omu kicweka eki. |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|OKUGARUKANISA ABANTU |Okugarukanisa nikimanyisa okushoboorora |
|N’ENKI? |obutaikirizana, obwo embaju zombi zirikuhika |
| |ahakukora endagaano. Okugarukanisa nikukorwa|
| |omuntu arikuba ataine rubaju oru arikugwera |
| |omu nshonga erikushoboororwa. Omuntu ogu |
| |naayetwa omugarukanisa/kigarukanisa. |
| |Okugarukanisa nikwenda kushushana n’enkiiko |
| |z’ebika nari ez’ebyaro ahu baakirinju |
| |barikushoboororera enshonga. Baitu omu |
| |kugarukanisa, omugarukanisa naahwera embaju |
| |zombi kuhika aha ndagaano ei barikwekorera |
| |bonka. |
| | |
| |Omugarukanisa tarikucweramu ab’embaju ezi |
| |arikugarukanisa; naabuza ebibuuzo |
| |ebirikuhwera kwetegyereza ekireetsire |
| |obutaikirizana. |
| | |
| |(Teera ekishushani ekirikushoboora ebiri |
| |kukuratirwa omu kugarukanisa) |
|AHABW’ENKI TUSHEMEREIRE |Enshonga ezimwe nizibaasa kushoboororwa |
|KUGARUKANISA ABANTU ABATARI|kurungi kurabira omu miringo endiijo |
|KWIKIRIZANA? |nk’okugarukanisa kukira okwehuuba omuri |
| |zaakooti eziri kukuratira ebigyenderwaho |
| |bingi kandi ebirikurutsya. N’ahabw’ekyo |
| |emanja eziri kureetwa omu kooti z’Ebyanga |
| |nizibaasa kushoboororwa aheeru ya kooti, |
| |namunonga kurabira omu kugarukanisa embaju |
| |zombi. |
| |Hoona nabwo, kuruga 2013, embaju |
| |ezirikutongana emanja enkye ezirikureetwa omu|
| |Kooti Enkuru hamwe n’omu kooti ez’ahansi |
| |niziragiirwa kubanza zaateeraho kukoresa |
| |omuringo gw’okugarukana. Ebiri kukiraho |
| |bishange omu Biragiro by’okugarukanisa, 2013.|
| |Okugarukana kurimu ebirungi bingi kandi |
| |tikuri kutaana n’omuringo ogu kooti z’Ebyanga|
| |zirikushoboororeramu enshonga. |
| | |
| |Ebirungi by’okugarukanisa embaju ezitari |
| |kwikirizana |
| |Nikutwara obwire bukye waagyeragyeranisa na |
| |zaakooti |
| |Nikitwara sente nkye; kandi sente ezo |
| |nizikoresibwa kurungi (abantu |
| |tibarikushashura ebishare bya kooti) |
| |Embaju zombi nizikora kihango omu kugarukana |
| |oku kandi babaasa nakuba ab’omukago nyensya |
| |Nikureeta hamwe embaju zombi kushoboorora |
| |obutaikirizana bwabo: Okugarukanisa nikubyara|
| |embibo z’okukorera hamwe. |
| |Nikurinda enkoregana ahagati y’abantu. Eki |
| |tikirikubaasika omuri zaakooti ahakuba nihaba|
| |hariho kisinga na kisingwa orubanja. |
| |Enshonga ei embaju zombi zirikufa neeguma |
| |erikumanywa abantu bakye kandi kiguma kiri |
| |ekihama kyabo hamwe n’omugarukanisa. |
| | |
| |Ebyakubaasa kuremesa okugarukanisa abantu |
| |Okugarukanisa nikwegamira okwikirizana hamwe |
| |n’okwehayo kw’embaju zombi kushoboorora |
| |enshonga. |
| |Endagaano z’okugarukana tizikaabaasa |
| |kujurizibwa |
| |Embaju zombi zibaasa kucwamu obutagamba |
| |mazima |
| |Okugarukanisa kubaasa kutangwa eikono ebintu |
| |nk’obutaingana omuby’entaatsya, obutungi aha |
| |bantu b’embaju zombi. |
|N’OHA ORIKUGARUKANISA? |Obumwe, baakigarukanisa babaasa kutooranwa |
| |kooti. |
| |Memba wa kooti weena orikureebwa |
| |nk’omwebembezi murungi omu kyanga abaasa |
| |kushabwa kugarukanisa abantu abaine |
| |obutaikirizana omu kyanga kye. |
| |Omugarukanisa murungi: |
| |N’omuhurizi |
| |Naabaasa kumanya ku abantu baakwatwa ebiniga,|
| |reero akore ekiri kubaasika kureeba ngu |
| |embaju tizaarwana kandi zikaremwa kuhika aha |
| |kwikirizana. |
| |Taine ki arikuba naayenda kugoba omu |
| |butaikirizana oihireho okubumaraho |
| |Tarikugwera rubaju |
| |Naayakiira kandi aheereza obutumwa omu |
| |muringo murungi |
| |Naateeraho kureeba ngu buri rubaju |
| |rwayenyigira omu by’okugarukana rutaine |
| |kwerarikiirira, rutaine ekiruteganiise kandi |
| |rurikuhurira ruteirwemu ekitiinisa. |
| |Naabaasa kwesigwa, kandi abaasa kubiika |
| |ebihama |
| |Naatwara okugarukanisa embaju zombi nk’ekintu|
| |kikuru, obwo arikuha ekitiinisa abantu abo. |
| |Naayetegyereza enshonga z’eby’enzaarwa hamwe |
| |n’ez’ekyanga ekyo |
| |Naarinda obwire kandi yaaragaana kwija naija |
|OKUGARUKANISA NIKUBAHO |Okugarukanisa nikubaho embaju zombi zaikiriza|
|RYARI? |kubugana kushoboorora enshonga z(y)aabo, |
| |ezishemereire kuba nizicwerwa omu kooti. |
| |Kooti nebaasa kweta embaju ezitari |
| |kwikirizana kubaija omu kooti |
| |kugarukanisibwa; kwonka baamemba ba kooti |
| |bashemereire kwijuka ku omuntu arikugarukana |
| |na mutaahi we ayekundiire. Ahanyima |
| |y’okugarukanisibwa, embaju zombi zishemereire|
| |kumanyisa kooti ku zaagarukana. |
| |Okugarukanisa nikubaasa kuheza emanja |
| |z’emiringo yoona? |
| |Ngaaha. Emanja z’encumurano (oihireho emanja |
| |ezikozirwe abaana), embaju ezitarikwenda |
| |kukwatanisa kushoboorora enshonga |
| |(abarikubaasa kurwana), hamwe n’emanja ezi |
| |kooti z’Ebyanga zitaine bushoboorozi kucwa |
| |zishemereire kutwarwa omu kooti ez’ahaiguru. |
| |Okwongyera ahari ekyo, abantu abamwe |
| |nibakunda kutwara enshonga zaabo omu kooti, |
| |mpaho bakeetonganaho obwo abantu boona |
| |bahureire. Okugarukanisibwa tikurikugyemwa |
| |muntu weena. |
| | |
| |[pic] |
| | |
| |Ebi oshemereire kuteekateekaho otakacwiremu |
| |yaaba orubanja rubaasa kucubwa kurabira omu |
| |kugarukanisa embaju ibiri |
| |Embaju zombi zeetegwire kwetaba omu hururu |
| |y’okugarukanisibwa? |
| |Hariho omugarukanisa arikubaasa kukora ogwo |
| |murimo kurungi? |
| |Hariho owaarateireho kugarukanisa abantu aba?|
| |Orwo rubanja rwaratweire omu kooti? Ebyo |
| |bikarugamu ki? Mbwenu okugarukanisa |
| |kukaashoboorora kuta ebyaremire kooti hamwe |
| |n’omugarukanisa owaabandize? |
| |Ahabw’enki embaju zombi ziremirwe |
| |kushoboorora enshonga zaabo bo bonka? |
| |Muhwezi na Mugumya n’abataahi kumara emyaka |
| |30. Baitu ameezi 3 agahweire batungire |
| |obutaikirizana buri kukomooka aha muti |
| |muhango oguri omu mbuga ya Muhwezi. Mugumya |
| |aruhire kureeba amababi g’ogwo muti agari |
| |kugwa omu mbuga ye, ekiri kumureetera |
| |yaayeherera kabiri buri izooba. Atwire |
| |naarahira kutema ogwo muti, baitu we Muhwezi |
| |naagukunda kandi tarikwenda kuteekateeka |
| |kugutema. Naagira ngu Mugumya naakunda |
| |entonganisibwa otubabi tukye oturi kugwa omu |
| |mbuga ye kandi ngu n’omushaija agumire. |
| |Obutaikirizana obu nibuziikuura entongane |
| |zaabo z’ensharo n’emigoorora ezi baabaire |
| |baine enyimaho. Buri omwe naacwamu kubyara |
| |amahwa ga rutaazya omu nsharo-nsharo |
| |arikuzibira ondi kucwekanisa. Aha muheru |
| |ababiri nibareeta enshonga yaabo omu kooti |
| |y’ekyanga. |

| | |
| | |
| | |
| | |
| | |
| | |
| | |
| | |
| | |
| | |
| |OKUGARUKANISIBWA NIKUKORWA KUTA? |
| |Ebi nibihwera kigarukanisa omu kugarukanisa |
|EBIGYENDERWAHO 5 |embaju zombi, reero abahisya n’aha kuhandiika|
|EBISHEMEREIRE KUKURATIRWA |endagaano. |
|OMU KUGARUKANISA ABANTU | |
| |Ekigyenderwaho 1: Taanisa abantu n’enshonga |
| |ei barikufa. |
| |Kigarukanisa naahwera abantu kumanya ku |
| |ekizibu kitari muntu ou arikufa nawe. Ekizibu|
| |n’ekintu ekyabaireho, enteekateeka eriho |
| |obwire obwo, nainga obutaikirizana |
| |bw’omuringo gwona. Embaju zombi zishemereire|
| |kumanya ku ekizibu atari muntu kureka |
| |ebikorwa n’ebigambo ebi agambire; omuntu |
| |naakira ebyo. Eky’okureeberaho, omukazi waawe|
| |naabaasa kuruga omu mbeera (omu muudu), reero|
| |eki kireeteho engungu omu bashweraine; baitu |
| |eki tikirikumanyisa ngu omukazi ogu n’omuntu |
| |mubi! Ekizibu ni muudu mbi n’ekigireesire – |
| |ekizibu ti mukazi waawe. |
| |N’ahabw’ekyo, nikikuru kutaanisa ekizibu |
| |n’abantu abaine eki barikufa. Ekigyendererwa|
| |ky’okugarukanisa n’okutaahirira kandi |
| |okahezaho ekizibu, kutarikuhezaho abantu |
| |abaine obutaikirizana. Omurimo gwa |
| |kigarukanisa n’okuhwera embaju zombi kumanya |
| |enshonga ei barikufa – ekizibu. |
| | |
| |Ekigyenderwaho 2: Ta omutima aha bintu |
| |ebirikuhimbya, bitari ebyo ebirikushabwa. |
| |“Ebirikushabwa” nikimanyisaki? |
| |Nikimanyisa ebintu ebi bagyendereire kwiha |
| |omu mpanuura eziri kuteeraho kubagarukanisa; |
| |n’ebyo ebi barikwenda ngu bibakorerwe nainga |
| |bibaheebwe batakaikirize kugarukana n’orubaju|
| |orundi. |
| |Ebirikushabwa birimu nk’ebi: |
| |Naatekwa yanshashura Shiringi 30,000/= kandi |
| |akaatuurira ekika kyona oku yanshangiize. |
| |Yaaba atakozire eki, niinyija kumukoraho |
| |nk’omushaho. |
| |Naateekwa yampa ente 12 hamwe n’egaari. |
| |Tihariho ekindi eki ndikwenda; tinkwenda |
| |ebiri ahansi y’ebi |
| | |
| |“Ebintu ebirikuhimbya” nikimanyisaki? |
| |Nikimanyisa ebintu ebirikureetera abantu |
| |kwenda kugarukana; niyo nshonga ahabw’enki |
| |nibenda kushoboororera enshonga aheeru ya |
| |kooti. Ebirikuhimbya nibyegamira ebyetengo, |
| |ebiri kubakwataho hamwe n’ebyo ebi |
| |barikutwara nka bikuru. |
| |Nikikuru kumanya kuhariho abantu abandi |
| |abaine ebi barikwetenga hamwe n’ebiri |
| |kubakwataho omu nshonga ei oriyo nooteraho |
| |kushoboorora, oihireho embaju ibiri ezi |
| |orikumanya. Ahabw’enshonga egi, n’eky’oburyo |
| |kumanya ebyakubaasa kuhimbya n’abo abatariho |
| |ahakuba endagaano y’ababiri neija |
| |kubakwataho. |
| |Ebirikuhimbya birimu ebi: |
| |Okuriha/Okukeita |
| |Eiziina rirungi |
| |Okutenda kworeka ekiniga omu bantu, namunonga|
| |omuntu yaaba naamanya ku ekiniga |
| |kirikumukoresa ebiri kuhemura |
| |Enkwatanisa, obuzaare, akakwate, hamwe |
| |n’emikago |
| |Okwenda ngu otata obutungi hamwe n’amagara |
| |gaawe omu kabi/okurinda amagara n’ebintu |
| |Okuhoora enzigu |
| | |
| |Nk’oku kiraashoboororwe aha rupaura |
| |oruraakurateho, ebirikuhimbya bibaasa kugira |
| |emiringo mingi y’ebi omuntu arikwenda. |
| | |
| |Kuruga aha ncwamu y’ebi omuntu arikwenda kuza|
| |aha birikuhimbya |
| | |
| |[pic] |
| |Nk’oku muhogo erikukurira ahansi omu eitaka, |
| |noobaasa butamanya ebirikuhimbya omuntu |
| |kurabira omu kuhurira bi arikugamba. |
| |Omugarukanisa ashemereire kwetegyereza kandi |
| |akeecumintiiriza aha bi abantu abo baagamba, |
| |kwenda kwihayo ebirikubahimbya ebi baakubaasa|
| |kuba baashereka. Nangwa n’obumwe, ab’embaju |
| |ezitari kwikirizana babaasa kuba |
| |batarikumanya ebirikubahimbya, kwonka |
| |orugyendo rw’okugarukanisa rushemereire |
| |kubita aha mushana, nk’omuringo gumwe |
| |gw’okushoboorora enshonga. |
| | |
| |Katugaruke kakye ahaby’okureeberaho bi ebintu|
| |ebirikushabwa: |
| |Ahabw’enki omuntu A arikwenda ngu omuntu B |
| |ayatuurire ekika kyona oku yaamushagiize? |
| |Ahabw’enki mwene-ishe w’omuntu naatekateeka |
| |ngu ashemereire kuhungura ente nyingi? |
| |Ebintu ebi embaju zombi zirikwenda bibaasa |
| |kuguma nibihinduka omu rugyendo |
| |rw’okugarukana, kwonka ebirikuhimbya abantu |
| |kugarukana nibikira kuguma nk’okubiri |
| |okutwarira hamwe. Abantu n’obu baakuba batari|
| |kwikirizana n’ebintu ebi buri omwe |
| |ashemereire kuheebwa, tikiri kumanyisa ngu |
| |n’ebiri kubahimbya tibiri kukwatagana. Kooti |
| |eshemereire kumanya ebirikuhimbya abantu abo |
| |ebibari kushushanisa. Omu bigambo ebindi, |
| |kigarukanisa nari kooti teshemereire kufa |
| |kubuuza, “Nooyenda ki?”. Nikikuru ebabuuze |
| |eti, “Ahabw’enki nimwenda ebi mwashaba? |
| |Ekibuuzo eki nikikuhwera kuhikaanisa |
| |ebirikuhimbya embaju zombi, kutari |
| |kuhikaanisa ebiri kushabwa. |
| | |
| |Endagaano nungi n’ezo eziri kuhikaanisa |
| |ebirikuhimbya embaju zombi, omu muringo ogu |
| |bombi barikwikiriza – tihariho orikusinga |
| |mutaahi we; boona nibagoba. |
| | |
| |Mugumya: Ogu omuti niguteekwa kutemwa! Ogu |
| |omushema naija kungaya kuhisya nkahi! |
| |Tindikwija kuguma ninyeyerera amababi |
| |butoosha. Ntuura nyenka kwiha omukazi wangye |
| |afa. Kwiha ogu mushaija ayongyera aha nju ye,|
| |hamwe n’okugura ente ezindi, akatandika |
| |kuntwariza kubi! Naashiisha embuga yangye, |
| |kandi hariho n’obu naashanga abatabani |
| |barikuyombera hamwe n’okuzaanira aha bintu |
| |byangye! Eki Muhwezi naakikora |
| |ahabw’okunyanga; agyenderereire kumpitsyaho |
| |akabi – naatekateeka ngu n’ow’amaani; ngu |
| |nankira, kandi obwo nimukiza emyaka 10. Eki |
| |nikingwisa kubi ahakuba tutwire turi |
| |ab’omukago kumara emyaka mingi. Naateekwa |
| |yaatema omuti ogu kandi akazitira n’ekibanja |
| |kye, namunonga ahu turikwatanira! Amazima |
| |gari ngu omuti ogwo gubaasa kuba guri omu |
| |eitaka ryangye. |
| | |
| |Muhwezi: Ogwo muti tindigutema! Ogu |
| |n’omushaija agumire – tindikumanya |
| |n’okuyaabaire omutaahi kandi munywani wangye |
| |kumara obwire buraingwa. Ago amababi tigari |
| |maingi – kandi ogwo muti gukabyarwa |
| |shwenkuru. Nikireebeka kwakuzire yaaba |
| |omushaija mubi; Kigumire kugamba nawe. |
| |Hariho obu naayohereza aboojo bangye |
| |kweherera embuga ye, reero we akababinga – |
| |Nooshanga nayenda ngu muhe sente! Yaaba aine |
| |eki arikufa n’omuti, afuruke – asherure |
| |eitaka erindi! Haza manya, n’ekicweka eki |
| |arikugira ngu amababi g’omuti nigagwa |
| |nikibaasa kuba kiri ekicweka ky’embuga |
| |yangye! |
| | |
| | |
| | |
| | |
| | |
| | |
| | |
| |Ekigyenderwaho 3: Sherura emiringo mingi |
| |erikubaasa kuhwera embaju zombi kushoboorora |
| |hamwe enshonga yaabo, obwo baine eki |
| |barikugobamu. |
| |Ahanyima y’okumanya ebirikuhimbya embaju |
| |zombi, kigarukanisa ashemereire kubateera |
| |omuhimbo kandi akabahwera kuteekateeka |
| |emiringo y’okuhika ahari ebyo bintu ebiri |
| |kubahimbya. |
| |Kigarukanisa ashemereire kukora hamwe |
| |n’embaju zombi kusherura emiringo |
| |y’okushoboorora enshonga eyegamiire ebiri |
| |kubahimbya; emiringo ei bombi baraagoberemu. |
| |Ni kikuru kutaanisa “eidaara ry’okusherura |
| |emiringo y’okushoboororamu enshonga” |
| |n’eidaara eriraakurateho “ery’okucwamu |
| |eky’ahamuheru”. |
| |Kooti yaaba eyetsire embaju zombi kuheereza |
| |emiringo ei barikuteekateeka ngu neebaasa |
| |kuhwera omu kushoboorora enshonga yaabo, |
| |kooti niyo emwe eshemereire kumanyisa abantu |
| |b’embaju zombi kubatari kwikirizibwa |
| |kuhakanisa emiringo eyaaretwa ow’orubaju |
| |orundi. |
| | |
| | |
| | |
| |EKIGYENDERWAHO 4: HAMIRA AHA KUGARUKANISA |
| |ABANTU OKUTARIMU OKUGWERA ORUBAJU. |
| |Kigarukanisa hamwe n’abo abu agyendereire |
| |kugarukanisa bashemereire kutaho ebiragiro |
| |ebi baraakuratire kupima oburingaaniza bwa |
| |buri muringo ogwaheebwayo kushoboorora |
| |enshonga. Ebiraakuratirwe bishemereire |
| |kureetwa omuntu ondiijo ataine rubaju oru |
| |arikugwera, reero embaju zombi |
| |zikabiikirizanaho. |
| |Nimubaasa kukuratira ebi: |
| |Enshonga nk’ezi zikashoboororwa zita enyimaho|
| |Ni biragiro ki eby’eihanga n’ekyanga ebya |
| |kubaasa kuhwera omu kushoboorora enshonga egi|
| |Omukungu omu nshonga nk’ezi – omuntu |
| |orikwetegyereza encwa y’emanja nk’ezi |
| |Omuhendo gw’ekintu ekireetsire obutaikirizana|
| | |
| |Ekigyenderwaho 5: Teekateeka aha birungi |
| |n’ebibi ebya kubaasa kubaho, ababiri ku |
| |baakuba batahikire aha ndagaano |
| |Ogu n’omugisha gw’ababiri kuteekateeka aha |
| |kishemereire kukorwa ku baakuba batahikire |
| |aha ndagaano, ahanyima ya kigarukanisa |
| |kuteeraho kubagarukanisa. Okubamurikira |
| |ebyakubaasa kubahikaho ku baakuba |
| |batashobooreire ebi barikufa kibaasa |
| |kubareetera baafayo kusherura emiringo |
| |y’okuhezaho obutaikirizana bwabo. |
| |Eki omuntu yaikiriza kukorera ondiijo kyaba |
| |nikihita, ekiyaaba naagyenda, n’eky’oburyo |
| |nyakuhebwa omugisha ogwo kwikiriza eki |
| |yaaraganisibwa, reero kikamukorerwa. |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |

 Ebi oshemereire kwijuka omubikwatiraine n’okugarukanisa

Okugarukanisa nikukorerwa omu madaara abiri. Omu idaara ry’okubanza,
ekizibu nikyetegyerezibwa kandi n’ebirikuhimbya embaju zombi bimanywa. Aha
idaara rya kabiri, emiringo y’okushoboororamu enshonga neeretwa kandi
embaju zombi zitooranamu ogurikuhita ogundi. Aha muheru, embaju zombi
niziikirizana, zigarukana kandi zikora endagaano.

Noija kushanga enteekateeka y’okugarukanisa ahaifo. Buri kugarukanisa
nikubaasa kutaana aha kundi, ekiri kumanyisa ngu n’ebiri kukuratirwa omu
garukanisa embaju zombi tibiri kushushana. Tikiine mugasho kukuratira
enteekateeka egi, baitu ijuka ngu hariho ebikuru ebi oine kukuratira.

Oshemereire kumanya yaaba enshonga erikubaasa kushoboororwa kurabira omu
kugarukanisa.

 EIDAARA 1:

 a. Okugamba kwa:
 ▪ Kigarukanisa
 a. Shoboorora ekigyendererwa ahabw’enki nooteeraho kugarukanisa abantu
 abo
 b. Shoboorora ebirungi by’okugarukana
 c. Taho ebiragiro ebishemereire kukuratirwa (nk’omuntu obutacwa
 ondiijo ekirimi, obutajumiirana obwo omuntu arikweta ondi amaziina
 mabi, okubiika ebihama hamwe n’ebyagaaniirwaho)
 d. Buuza yaaba haine eki barikwenda kubuuza
 ▪ Kitabaaza
 ✓ Ashoboorore eki arikumanya aha nshonga
 ✓ Kigarukanisa amubuuze ebibuuzo kwenda kwongyera kwetegyera
 enshonga; amubuuze ebi ataashoboorokyerwa
 ▪ Kitabaarizibwa
 ✓ Ashoboorere eki arikumanya aha nshonga
 ✓ Kigarukanisa amubuuze ebibuuzo kwenda kwongyera kwetegyera
 enshonga; amubuuze ebi ataashoboorokyerwa
 2. Raba omu birikuhimbya embaju zombi omu bugufu. Ihamu enshonga
 enkuru.

 ✓ Yejunise Orurimi orutari kugwera rubaju, kwetantara okugira ou
 waagwisa kubi. Omu mwanya gw’okugambira omuntu oti, “Oine amaryo!”
 mugire oti, “Ninshaba ngu tutakoresa ebigambo ebiri kubaasa kugwisa
 ondiijo kubi! Embu y’okugira oti: “Tubaremu amagyezi!” kigarukanisa
 abaasa kugambira omuntu ati, “Reka twongyere kugaaniira aha nshonga
 egi.”
 EIDAARA 2:

 1. Manya ebirikuhimbya buri rubaju
 2. Muteekateeke aha miringo y’okushoboorora enshonga; mutakaacweramu aha
 idaara eri
 3. Muteho ebi murikwenda kukuratira kupima emiringo ei mwateekateekaho
 ▪ Ebi mwakubaasa kukoresa kupima emiringo y’okushoboorora
 enshonga birimu ebi:
 ▪ Eby’enzaarwa (oku baashwenkurimwe baabaire
 bacwa emanja nk’ezi)
 ▪ Embaju zombi zikaagoba zita zitashiisire sente
 hamwe n’obwire bwingi kurabira omu muringo ogu.
 ▪ Omuringo ogwatooranwa nigwija kuheza sente
 hamwe n’obwire burikwingana ki.
 ▪ Ekipimo ky’emitwarize
 ▪ Okutwariza embaju zombi n’oburingaaniza,
 hatariho kuzonzorwa, kandi obwo obugabe bw’abantu
 burikuteebwamu ekitiinisa.
 ▪ Eby’okureeberaho by’ebishemereire kukuratirwa etarikugwera
 rubaju:
 ▪ Kirinju otaine rubaju abaasa kushabwa
 kushoboorora ekiragiro kirikukwata aha nshonga
 z’eitaka omu kyanga ekyo.
 ▪ kumanya omuhendo gw’egaari, nimubaasa kubuuza
 omuntu oine eduuka y’egaari.
 4. Renga emiringo y’okushoboorora enshonga orikukuratira ebiragiro
 by’okupima emiringo egyo.
 ▪ Handiika endagaano erikworeka ebi embaju zombi
 zaikirizanaho.
 ▪ Gishome reero ogiteereze kurungi
 5. Kora zaakope 4 z’egyo ndagaano: 1 eya kigarukanisa, 1 eya kooti, 1 eya
 kitabaarizibwa, 1 eya kitabaaza
 ▪ Reka boona abariho bate emikono yaabo (nari ebinkumu)
 hamwe n’ebiro by’okwezi aha ndagaano
 ▪ Heereza buri rubaju kope.
 ▪ Ahanyima y’ebi byona, embaju zombi niziba zaagarukana!

 6. Orubanja ku rwakuba rwarugire omu kooti, nooragirwa kuha kooti egyo
 kope y’endagaano y’okugarukana.
 7. Teeraho kukuratiriza embaju zombi kuhamya ku buzima bariyo
 nibakuratira endagaano. Bimwe aha bibuuzo ebirikukwata aha
 kukuratiriza endagaano nibigarukwamu ahaifo.

 o “Okukuratiriza endagaano” nikimanyisaki?

 ▪ Nikimanyisa okureeba yaaba embaju zombi
 ziriyo nizikuratira endagaano eyaakozirwe.
 Okukuratiriza tikuri kugyenderera kureeba
 yaaba embaju zoona zimazirwe kurungi
 n’endagaano (ahakuba eki tikirikubaasika
 omu magyezi g’obuntu). Orubanja niruba
 rwahwa ahanyima y’okuhika aha ndagaano,
 shana haagira orubaju orwaremwa kukuratira
 egyo ndagaano reero ondi akahayo
 okwetomboita kwe omu kooti nari aha
 pooriisi.
 o N’oha oshemereire kukuratiriza endagaano?

 ▪ Eki kishemereire kukorwa ondiijo muntu
 atarikugwera rubaju, baitu atari
 kigarukanisa. Okutoorana ondiijo muntu
 nikihwera kigarukanisa kureka enshonga egi
 kandi akakora emirimo endiijo. Nikihwera
 na baamemba ba kooti kumubuuza nari
 kumwegyekyerera enshobi kuhaakugira
 ebitaagyenda gye omu nshonga ei
 yaakozireho.
 o Omurimo gwa kigarukanisa niguhwera nkahi?

 ▪ Niguhwa yaaheza kuheereza kooti
 endagaano.
 o Ahabw’enki omurimo gwa kigarukanisa niguhwera aha?

 ▪ Hashemereire kubaho omuheru gw’enshonga
 oguri kwetegyerezibwa kuhwera kooti kuta
 amaani aha manja ezindi.
 ▪ Nikiiha omugarukanisa omu nshonga
 z’ab’embaju zombi, kubaakugaruka bakagira
 obundi butaikirizana. Omugarukanisa
 orikuteeraho kukora aha buri nshonga
 y’omuntu, enshonga nizibaasa kumukiza
 amaani!

 o N’enki ekiri kukorwa haagira owaahenda endagaano?

 ▪ Orubaju orwagwisibwa kubi okuhendwa
 kw’endagaano kushemereire kutwara enshonga
 omu kooti. (Owaahenda ekiragiro naaba
 yaayozyamu kooti amaisho). Owaagwisibwa
 kubi okuhendwa kw’endagano ku yaakuba
 naayenda ngu enshonga ye ekorweho
 ahonaaho, ashemereire kwirukira aha
 pooriisi na kope y’endagaano y’okugarukana
 ehenzirwe.
 o Endagaano neetekwa eta omu nkora?

 ▪ Endagaano yaaba yatwirwe omu kooti,
 n’omurimo gwa kooti egyo kureeba ngu
 endagaano egyo yaakuratira, kasita: 1)
 orubaju rumwe rugihenda; 2) kasita orubaju
 rumwe rwetomboita omu kooti, obwo rwine
 kope y’endagaano ehenzirwe.
 ▪ Ebyagambwa aha ruguru ku byakukora,
 kooti eshemereire kuragiira pooriisi
 kukwata nyakuhenda endagaano.

 Orupapura rw’okuhandiikaho eby’okugarukanisa

ENSHONGA

Handiika enshonga ezirikwetenga kushoboororwa.

____________________________________________

____________________________________________

____________________________________________

____________________________________________

EBIRIKUTEERA EMBAJU ZOMBI OMUHIMBO

Handiika ebyetengo hamwe n’okukwatwaho (ebirikubahimbya) kw’abantu aba:

| | | |
|Orubaju A |Orubaju B |Abataine rubaju |
| | | |
| | | |
| | | |
| | | |
| | | |
| | | |
| | | |
| | | |
| | | |

EMIRINGO Y’OKUSHOBOORORAMU ENSHONGA HAMWE N’EBIRIKUKURATIRWA OMU
KUZISHOBOORORA

| | |
|Emiringo y’okushoboororamu enshonga:|Ebirikukuratirwa – Ni bintu eki |
|Ni bintu ki, ebirikuhimbya, |ebirikukuratirwa kupima |
|ebyakubaasa kukorerwa embaju zombi |oburingaaniza oburi omu miringo |
|omu kuteeraho kuzigarukanisa? |y’okushoboorora emanja? |
| | |
|1. |1. |
| | |
|2. |2. |
| | |
|3. |3. |
| | |
|4. |4. |
| | |
|5. |5. |

EBISHEMEREIRE KUKORWA ABABIRI KU BAAKUBA BATAHIKIRE AHA NDAGAANO.

Ni birungi ki, kandi ni bibi ki ebiraahike ahari buri rubaju endagaano ku
yaakuba etakozirwe?

|Eki A yaaraganisa kukora|Ekirungi eki B araatunge|Ekibi ekiraahike ahari B|
| | | |
| | | |
| | | |
| | | |
| | | |
| | | |
| | | |
| | | |

|Eki B yaaraganisa kukora|Ekirungi eki A araatunge|Ekibi ekiraahike ahari |
| | |A. |
| | | |
| | | |
| | | |
| | | |
| | | |
| | | |
| | | |
| | | |

 OMUTWE GWA X
 OKWEGYEZA OMU ntwaza ya kooti eY’okuhurira n’OKUCWA EMANJA
 ORUPAPURA

Ekigyendererwa
ekikuru.....................................................................
......................................150

Ebiraayegwe.................................................................
....................................150

Okwegyeza omu ntwaza ya kooti
............................................................................
.............................151

|OMUTWE GWA X |
|OKWEGYEZA OMU ntwaza ya kooti eY’okuhurira n’OKUCWA EMANJA |
|eKIGYENDERERWA KIKURU |Eishomo eri niriheereza abaraayetabe omu |
| |mushomo ogu omugisha gw’okuta omu nkora |
| |amashomo goona agu beegire omu sande yoona. |
|EBIRAAYEGWE |Aha muheru gw’eishomo eri, abaraaryetabemu |
| |bashemereire: |
| |Kuta kurungi omu nkora ebigyenderwaho omu |
| |kweteguurira encwa y’emanja omu kooti |
| |y’Ekyanga. |
| |Kuhurira kandi bakacwa emanja obwo |
| |barikworeka ku beetegyereize emitwarize |
| |y’ekiramuzi hamwe n’ebiragiro ebirikukwata |
| |aha bugabe bw’abantu. |
|OBWIRE |eizooba rimwe (+omwebazyo gumwe |
| |gw’okweteguurira omu BUBIINA) |
|EBIRIMU |Okwijuza foomu y’okutabaaza omu kooti |
| |y’Ekyanga |
| |Ebiri kukuratirwa omu kweteguurira okuhurira |
| |n’okucwa emanja omu kooti y’Ekyanga |
| |Okwegyeza omu ntwaza ya kooti ey’okuhurira |
| |n’okucwa emanja |
| | |

Yetegyereze amazima:

Brown n’omwishiki w’emyaka 13. Naatuura na beene-nyina, (Pear ow’emyaka 9
hamwe na Mango ow’emyaka 4) omu kyaro kya Cassava omu Uganda. Abaana aba,
n’amafuuzi – ishebo akaitwa siriimu ameezi mukaaga (6) enyima, kandi
nyinabo akaitwa oburwaire nibwo bumwe emyaka ebiri, ishebo atakafiire.

Abaishiki aba nibahwerwa abataka/abatuuragye obumwe-n’obumwe, baitu
oburemeezi bw’okureeberera beene-ishe kumaziremu Brown omu biteekateeko
n’omubiri gwe. Kwonka ekitwire nikihamya abaana aba, n’ekibanja ky’eitaka
eki ishebo yaarekireho. Ekyo kibanja nikitegyekwa ekiragiro ky’ekyanga
(Customary Land Law) ekya Cassava. Obu yaabaire ari aha ncwamba za rufu,
ishe w’abaana aba, Ten, akagambira abataka/ abatuuragye ngu naayenda
abahara bahungure eitaka rye.

Omunyabuzaare w’abaana aba okiriho, n’ishento orikwetwa Pepper, arikwatana
nabo. Eky’obusaasi, Pepper akatandika kutoroboza Brown obu yaabaire aine
emyaka 9. Brown nibwo aherize kugambira Fire aha nshonga egi. Fire ni
munywani w’eka yaabo, oteireho munonga kubareeberera omu muringo
gw’omutaano, kandi hoona ori na memba wa kooti y’Ekyaro kya Cassava. Fire
akagambira kirinju omwe aha nshonga egi, reero ogwo kirinju nawe yaateeraho
kushoboorora enshonga egi aheeru ya kooti; eky’omugisha mubi, okushoboorora
enshonga egi tikurabaasikire.

Esaabiiti ehwaire, Pepper akaza Kampala aha rugyendo rw’eby’obushuubuzi. Ku
yaagarukire yaashanga enzaayi ye hamwe n’ebitookye bye biibirwe: eki
kikamugwisa kubi munonga. Enzaayi neeretsibwa munonga omuri Cassava, kandi
abari kugihinga nibagiihamu sente nyingi – kwonka okuhinga, okuguza
n’okureetsa enzaayi nikihenda ebiragiro. Eizooba eryakuratsireho, Pepper
akaimuka arikubuuza abatuuragye ku haakuba hariho orikumanya aibire ebintu
bye. Omuntu omwe, orikumanya nka Kefas akamugambira ku yaashangire Brown
omu mbuga ya Pepper obu yaabaire naaruga omu disiko shaaha mushanju
z’ekiro.

Pepper akaba atwire naareeba Brown nk’owaabaire naarugwaho ebizibu byona.
Akaba ateeraho kwangira ishento ogu kumutoroboza, kandi amwatuurira ati:
“Abaana b’abaishiki nabo baine obugabe.” Ebigambo bya Brown bikaba bigwisa
kubi Pepper; eizooba rimwe akamutiinisiriza ati, “niinyiza kukukora kubi,
niinyija kukaraaza,” obwo arikumuteera emigyere y’eibondo. Hoona nabwo,
Pepper okureeba abaishiki aba barikutuura ah’eitaka rya mwene-ishe kikaba
kimugwisa kubi. Mpaho akacwamu kubatabaariza omu kooti y’Ekyanga, obwo
agyendereire kubatiinisa ngu barekeho ekibanja ekyo.

Pepper akatwara okwetomboita kwe omu kooti y’Egomborora ya Cassava.
Obwahati naayenda kutabaariza Brown na beene-nyina arikushaba ngu kooti
ebabinge aha kibanja. Hoona nabwo naatura Brown orubanja rw’okwiba
ebitookye bye ebi arikubariramu Shiringi emitwaro makumi abiri (200,000)
(n’obu araabe yaabaire aine ekiniga ahabw’okwibwa kw’enzaayi ye
erikubarirwamu miriyooni emwe n’ekicweka (1.500.000)). Pepper naamanya ngu
abakazi tibashemereire kugira obushoboorozi bw’okuba bakama b’ebibanja, ngu
kandi abaishiki tibashemereire kuhungura ebibanja. Abantu baingi omuri
Cassava baine enteekateeka nk’eya Pepper.

Puriida nainga shi rooya (omunyabiragiro) omwe kuruga Kampala ku yaahuriire
enshonga egi yaacwamu kujwekyera Brown omu kooti. Baitu, Wind, omuramuzi
omukuru owa kooti ey’eidaara ry’ahansi eya disiturikiti yoona ari omu
kihuumuro.

 Ekiragiro ky’Ekyaro (Customary Law) kya Cassava

Ekiragiro ky’eitaka eky’Ekyaro (Customary Land Law) kya Cassava nikiikiriza
abakazi kugira obushoboorozi bw’okuba bakama b’eitaka. Abaishiki, abakazi,
abashweirwe n’abatashwirwe, nibaikirizibwa kuhungura ebibanja n’amataka bya
b’ishebo, kubyakuba bibaragirwe omuburagwa oburi omu buhandiikye. Haaba
hatariho ekirikumanywa aha bikwatiraine n’eby’oburagwa bw’omugyenzi,
omunyabuzaare w’orubaju rw’ow’omushaija arihaihi n’omugyenzi omu buzaare,
naija kuba mukama w’eitaka. Ekiragiro tikirikwikiriza nari kuta ekitiinisa
omu buragwa obw’akanwa (obw’omubigambo nainga obutahandiikirwe).

Ekiragiro kya disiturikiti ya Cassava ekiri kukwata aha nzaayi

Okushangwa n’enzaayi, okugireesa hamwe n’okugihinga tibirikwikirizibwa omu
disiturikiti ya Cassava. Omuntu orikuhenda ekiragiro eki naija kutangisibwa
shiringi emitwaro ikumi, nainga akomwe ebiro 10, nari byombi hamwe.

Ebishemereire kukorwa omu kwegyezamu kw’entwaza ya kooti

| |Ekirikukorwa 1 |Ekirikukorwa 2 |Ekirikukorwa 3|
|Pepper (Kitabaaza) | | | |
|Brown (Kitabaarizibwa) | | | |
|Kefas | | | |
|Fire | | | |
|Pear (ow’emyaka 9, mwene-nyina | | | |
|wa Kitabaarizibwa) | | | |
|Kirinju w’ekika | | | |
|Mukuru w’entebe (Ceyamaani) | | | |
|Omuhwezi wa Mukuru w’entebe | | | |
|Omuhandiiki | | | |
|Memba wa kooti | | | |
|Memba wa kooti | | | |
|Omuramuzi Wind | | | |
|Puriida wa Brown | | | |

Kuratira ebi:

Ekiraakorwe 1:

Pepper naahayo okwetomboita kwe omu kooti y’Ekyaro. Kooti eshemereire
kukora byona ebirikwetaagisa omu kweteguurira okuhurira orubanja.

Ekiraakorwe 2:

Kooti y’Ekyaro neehurira orubanja rwa Pepper ohababiire Brown.

Ekiraakorwe 3:

Reka tugire ngu, aba kooti y’ekyanga ku baabaire nibacondooza, Mukuru
w’Entebe yaatunga okwetomboita kuruga ahari kirinju w’ekika kurikugira ngu
Uncle Pepper akahenda ekiragiro kya disiturikiti ekikwatiraine n’okuhinga,
okureetsa, hamwe n’okugira enzaayi. Kora okwegyezamu obwo orikweteguurira
okuhurira, hamwe n’okucwera Pepper orubanja.

EBYONGYEIRWEHO

 EBIHANDIIKO BY’OKUJURIZAMU

|EBIRAGIRO | |
|EBY’EIHANGA |Engyendererwaho y’Eihanga rya Uganda ( The |
| |Constitution of the Republic of Uganda) |
| | |
| |Ekiragiro kya kooti z’Ebyanga ekya, 2006 ( Local |
| |Council Courts Act, 2006) |
| | |
| |Ebiragiro bya kooti z’Ebyanga ebya, 2007 (Local |
| |Council Courts Regulations, 2007) |
| | |
| |Ekiragiro kya Gavumenti z’Ebyanga (Cap. 243) ( |
| |Local Governments Act (Cap. 243) |
| | |
| |Ekiragiro ky’Enshonga z’Abaana (Cap. 59) ( The |
| |Children Act (Cap. 59) |
| | |
| |Ekiragiro ky’obutabanguko bw’omu maka, 2010 ( The|
| |Domestic Violence Act, 2010) |
| | |
| |Ekiragiro ky’emanja z’encumurano, (Cap. 120) |
| |(The Penal Code Act, (Cap. 120) |
| | |
| |Ekiragiro ky’enshonga z’eitaka n’ebibanja (Cap. |
| |227) The Land Act (Cap. 227) |
| | |
| |Ebigyenderwaho omu nkoresa y’eitaka n’encwa |
| |y’emanja eziine akakwate n’eitaka (The Uganda |
| |Land Policy, 2013) |
| | |
| |Ekiragiro kya kooti z’eidaara ry’ahansi (The |
| |Magistrate’s Courts Act (Cap. 16) |
| | |
| |Ekiragiro ky’enshonga za burungi-bwa-nsi (The |
| |Community Service Act (Cap. 115) |
| | |
| |Emitwarize y’enshonga z’ekiramuzi, 2003 omu |
| |Uganda (The Uganda Code of Judicial Conduct, |
| |2003) |
| | |
| |Rwabimuni v.Bahimbisomwe, (SCCA No. 10/2009). |
|EBY’ENSI YOONA |Ekirangiiriro ky’Amahanga ageeteeraine |
| |eky’obugabe bw’abantu boona (United Nations |
| |Universal Declaration of Human Rights, 1948) |
| | |
| |Endagaano y’ensi yoona ey’obugabe bw’entuura |
| |y’abantu hamwe n’obugabe bw’enshonga |
| |z’okwenyigira omuby’obutegyeki (International |
| |Covenant on Civil and Political Rights, 1966) |
| | |
| |Endagaano y’ensi yoona ey’enshonga z’obugabe |
| |bw’eby’entaatsya, eby’entuura y’abantu hamwe |
| |n’obuzaariranwa (International Covenant on |
| |Economic, Social and Cultural Rights, 1966) |
| | |
| |Endagaano y’amahanga g’Afirika erikukwata aha |
| |bugabe bw’abantu. (African Charter on Human and |
| |People’s Rights, 1981) |
| | |
| |Endagaano y’okuhezaho emiringo yoona |
| |ey’okuzonzoora hamwe n’okutuntuza abakazi |
| |(Convention on the Elimination of All Forms of |
| |Discrimination Against Women, 1979) |
| | |
| |Endagaano y’Amahanga Ageeteeraine erikukwata aha |
| |bugabe bw’omwana (United Nations Convention on |
| |the Rights of the Child, 1989) |
| | |
| |Endagaano y’amahanga ga Afiika erikukwata aha |
| |bugaben’okureeberera omwana (African Charter on |
| |the Rights and Welfare of the Child, 1990) |
| | |
| |Ebishemereire kukuratirwa okuta omunkora |
| |endagaano y’amahanga ga Afirika erikukwata |
| |ahabugabe bw’abakazi (Protocol to the African |
| |Charter on the Rights of Women, 2003) |
| |Ebiragiro by’entwaza y’ekiramuzi ebyakoreirwe |
| |omurukiiko orwabaire Bangalore (The Bangalore |
| |Principles of Judicial Conduct, 2002) |
|EBITABO BY’OKUTENDEKYESA |Local Councils Administration of Justice, Revised|
| |Trainer’s Manual for Local Council Courts, |
| |Republic of Uganda Ministry of Local Government, |
| |March 2007. |
| | |
| |Local Councils Administration of Justice, Revised|
| |Guides for Local Council Courts, Republic of |
| |Uganda Ministry of Local Government, March 2007. |
| | |
| |Module of Local Administration of Justice, |
| |Republic of Uganda Ministry of Local Government, |
| |August 2007. |
| | |
| |The Roles and Responsibilities of Local Council |
| |Court Members: Strengthening Access to Justice |
| |for Uganda’s Most Vulnerable Populations, TIRI |
| |and International Law Institute-African Centre |
| |for Legal Excellence, February 2011. |
|ebihandiiko by’okujurizamu | |
|ebyongyeirweho | |
|EMITWARIZE Y’EKIRAMUZI |J.B. Thomas, Judicial Ethics in Australia, |
| |Sydney, Law Book Company, 1988, p.7. |
|OKUSHOBOORORA ENSHONGA |A Guide to Property Law in Uganda, UNHABITAT, |
|Z’EITAKA ORIKWEJUNISA |2007, p. 41, quoting Adoko and Levine, A Land |
|EBIRAGIRO BY’EKYANGA |Market for Poverty Eradication? A Case Study of |
| |the Impact of Uganda’s Land Acts on Policy Hops |
| |for Development and Poverty, Land and Equity |
| |Movement in Uganda, June 2005. |
| | |
| |How is land under customary law managed?, |
| |Information Leaflet 3, Land an Equity Movement in|
| |Uganda. |
| | |
| |Managing Conflicts & Resolving Disputes |
| |Effectively Through Mediation, Singapore |
| |Mediation Centre, 09. |
| | |
| |Nafula, Jane, No Land for Women: The Attitude |
| |Behind Hunger, The Monitor, 29 October 2008. |
| | |
| |Principles and Practices of Customary Tenure in |
| |Acholiland, June 2008. |
| | |
| |Sensitisation Toolkit for Traditional Leaders and|
| |Elders on Land Laws and Local Government, USAID |
| |SAFE Program, Draft. |
| | |
| |Understanding and Strengthening Women’s Land |
| |Rights Under Customary Tenure, Land and Equity |
| |Movement in Ugandaand International Law |
| |Development Organisation, 2011. |
|OKUGARUKANISA |Fisher, R., W. Ury, and B. Patton, Getting to |
| |Yes: Negotiating Agreement Without Giving In, 2nd|
| |Edition,New York,Penguin Books (1991). |

-----------------------
[1] Akacweka 237

[2] Ebigyenderwaho omu nkoresa y’eitaka, obushoboorozi ah’eitaka hamwe
n’okushoboorora enshonga z’eitaka, 2013, Minisiture y’amataka, amaju hamwe
n’entunguuka y’endembo, Kaatambuga 2013, orup.1

[3] Orup. 18

[4] Obundi buremeezi obushangirwe omu biragiro by’ebyanga ebiri kukwata aha
nshonga z’eitaka – Bakama b’amakataka nibatiina ngu omuringo gw’amataaka
gubaasa kuhinduka; eki nikiteganisa obutare bw’amataka.
[5]Okwetegyereza n’okubutuura Obugabe bw’abakazi omu nshonga z’eitaka obwo
ebiragiro n’emitwarize y’ebyanga birikukuratirwa (Understanding and
Strengthening Women’s Land Rights Under Customary Tenure, Ekitongore
ky’oburingaaniza omu nshonga z’eitaka omu Uganda hamwe n’ekitongore ky’ensi
yoona eky’entunguuka y’ebiragiro, Nyaikoma, 2011, orup.1 ( Land and Equity
Movement in Uganda (LEMU) and International Law Development Organisation
(IDLO), April 2011,p. 1)

-----------------------
Eky’okuteisaho:

Q1: Ni micwe/mitwarize/migyenzo ki ei orikuteekateeka ngu
n'ey'obuzaariranwa omu kyanga kyanyu?

Eky'okuteisaho:

Q2: Ni ryari obu kirikwikirizibwa/kwetaagwa ngu abantu batwazibwe omu
miringo etarikushushana omu kooti?

Ekyokureeberaho: Abakazi tibashemereire kugira eitaka.

Ekyokureeberaho: Omushobya/kitabaarizibwa yaikiriza ngu ashobize kandi
yaashaba okusaasirwa nk'oku kiri omu migyenzo y'abantu b'ekyanga.

Ekiragiro/entwaza y’ekyanga

 Ni kirungi

Engyendererwaho y’eihanga n’ebindi biragiro ebihandiikirwe

Ngaaha

Eky'okuteisaho:

Q3: Nihabaho ki ku haakuba hariho emitwarize y'abantu y'obuhangwa
etarikwikirizana na Engyendererwaho y’eihanga?

Eky'okuteisaho:

Q4: Noikiriza ku enshonga ezaaheebwa aha ruguru zitungwire enshonga
y'okutunga oburamuzi omu bantu boona?

Q5: Iwe nka memba wa Kooti y'Ekyanga, oshangire ki omu kuhwera abantu
b'ekyanga kyawe kutunga oburamuzi?

Hariho akaaro omu Uganda haihi n'esharo ya Uganda na Tanzania. Akaaro ako
kaine purayimare na siniya. Abantu nibeesiima ahabw'okuba nibabaasa
kwohereza abaana baabo kushoma omu siniya kwetungira obwegyese bw'ahaiguru.
Abantu b'omu mwanya ogu n'abooro munonga kandi obumwe n'obumwe abaana
nibabooshesa kwega obwire burikwingana esande, baza kubahweraho aha mirimo
nk’okuhinga. Kandi obundi abaana tibarikuza ah’eishomero ahabw’okuburwa
ebyokurya. Abaana abaingi nibatuura omu kyaro, kandi baine kutambura
orugyendo ruraingwa, nangwa obumwe rurimu akabi, kuza omu katahuni ahu
eishomero riri, ekintu ky'akabi namunonga aha baishiki baba bari bonka.

Omu siniya, abaishiki nibatwara munonga enda. Abashomesa hamwe n'abantu
b'amaani omu ishomero nibo barikutweka abaishiki abo. Eki ku kirikubaho,
abazaire abaingi barahuka kusharaho ngu bashwerwe, kubacwa nainga kubabinga
omu maka gaabo. Abaishiki aba tibarikutunga mugisha gw'okugarukayo omu
ishomero. N'emirundi mikye munonga obu abazaire abamwe bagiire omu
gavumenti y'ekyanga kwetomboita ahabw'ebirikubaho omu ishomero. Obwire
obwingi nibabagira ngu tihaine ekiraakorwe kandi ngu ishomero riine
omugisha kutunga amashomero ago abiri. Obwire bwingi abazaire nibatiina
kuhoora enzigu, banga kuhababa omu Kooti z'Ebyanga kandi bareka n'okuta
abaishiki baabo omu siniya egyo.

Q1: Ni baahi abaine obugabe hamwe n'abaine obujunaanizibwa?

Q2: Nibugabe ki oburikukwatwaho?

Q3: Ni muringo ki omurungi gw'okukora aha nshonga nk'ezi?

Eby’oburingaaniza eby’obuhangwa

Eky'okuteisaho

Q1: Ahabwenki ba memba ba Kooti z'Ebyanga zirikushabwa kuhikiiriza omutindo
gw'emicwe?

NOTE TO DESIGNER

Natural Justice Facts Applicable Law – Enkoresa y’ebiragiro omu
buringaaniza bw’enzaariranwa

Influences, inducements, pressures, threats – okubeihabeiha
n’okutiinatiinisa.

Private interests – Ebigyendererwa by’abantu buntu

Bias or prejudice based on sex, colour, ethnicity, religion, religion, age,
social or economic status, political opinion, or disability – okugwera
orubaju orikwegamira ediini, enganda, emyaka, obutungi n’ebindi.

Fear, favour , or ill-will – okutiina, okugwera orubanju hamwe
n’okugyenderera kubi abantu.

Decision of Court – encwamu/ensharamu/okuramura kwa kooti

Discussion:

Q2: What are some examples of direct or indirect external influences,
inducements, pressures, threats, or interference?

Q3: What is an example of proper professional consultation between judicial
officers?

Eby'okuteisaho:

Q2: Ni byokureeberaho ki ebirikureebwa n'ebitarikureebwa eby'okumanywa,
kubeihabaihwa, kunyangarazibwa, kutiinatiinisibwa, hamwe n'okuteganisibwa?

Q3: Ni kyokureeberaho ki obu omuramuzi ashemereire kwebuuza ahari bagyenzi
be?

Eky'okuteisaho:

Q5: Heereza eky'okureeberaho obu okwetaba omu kuhurira kw'omushango
kurikubaasa kubuuzibwaho.

Eky'okuteisaho:

Q4: Ahabwenki kiri kikuru kutakora oburamuzi kwonka kwihaho kureeba
oburamuzi burikukorwa?

January naatuura omu igomborora rya Kyoma. February ni memba
w'eby'okwerinda w'ekyanga omu igomborora niryo rimwe kandi ni muriraanwa wa
January. Embuzi za February zikeeyiba zaaja omu musiri gwa muhogo ya
January zaagishiisha yoona. February akahikiirira March, memba wa Kooti
y'Ekyanga, yaamugira ngu omushango ku guraije omu kooti, ashare gye
February abe niwe yaagusinga, kitari ekyo, naija kukareeba. Omushango hati
guri omu Kooti y'Ekyanga.

Q1: March akuratire eki February amuragiire?

May ni memba wa Kooti y'Ekyanga owaija kuhurira omushango/orubanja.
Yaashanga ba memba ba Kooti abandi hamwe n'ab'omushango bariyo
bamutegyereize. Yaahika akyerereirwe eshaaha ibiri zoona, arikwosya,
aruhire, ahabwokuba yaija naavuga egaari kuruga omu ka ye eri omu kiromita
15. Kwongyerera aha busaasi, emotoka yaamurabaho erikwiruka, omucuucu gwona
gwamweshuka. Aza kureeba areeba omuhababi ari August, amanya ngu eizooba
niriza kurenga. Naamanya August - atwire naamureeba arikutongana n'abataahi
aha kyaro. Eriizooba, naahababira iba, September, orikumanywa aha kyaro.
Okwezi okuhwire ijo, May akaba ari omugyenyi mukuru aha kwiguraho ekishaaha
ky'abaana aha kyaro, eki September hamwe n'ekibiina kye ky'obutegyeki
ekirikumanywa nka 'National Democratic Forum Movement (NDFM), kandi eki
yaagabiire ekyanga. Nk'abandi bagyenyi eryo izooba, May akagyenda na
Tiishaati ya NDFM hamwe n'obucumu. Erizooba, September yaareetera ba memba
ba Kooti y'Ekyanga ecupa z'amaizi, abaazisiima munonga, ahabw'omushana
n'ekyoya ebiriho. May yaatangaara munonga kuhurira ngu August naahababira
September ahabw'okumuteera. Ondiijo memba wa Kooti y'Ekyanga amuhwehura
arikugira ngu we naateekateeka ngu September niwe ahababiire August. May
asheka ayesherekire enyima y'ecupa y'amaizi.

Kooti ku yaaba yaatandika kuhurira omushango, enjura etandika kugwa munonga
n'amaizi garaba omu kisasi, gabatoonyorokyera. Ba memba ba Kooti y'Ekyanga
bashoberwa eky'okukora. September agira ekiniga rero agira ngu nabwo
tarikutangaara oku ebintu birikugyenda. Agira ngu tiyaakusiisire bwire bwe
arikwija kuhurikiza ebitahikire omu Kooti y'Ekikwangara (Kooti
y’ekishobobo).

Akaba aine ekiteekateeko ky'okuza aha Kooti y'aha gomborora nainga owa RDC,
boona ni banywani be, kweyihaho engambo zirikumusiisira ekitiinisa.

August atandika kurira ngu okuhoza kugumizemu. Agira ngu kimutwariire bingi
kureeba ngu areesire omushango ogu omu Kooti. "Atwire nanteera kumara
emyaka 10 n'okurengamu, buri mwaka, nikyeyongyera kuba kubi. Naija kunyita!
Nshemereire kuteerwa nkafa ahabwokuba tindashomire kandi n'ahu ndikuzaarwa
n'abooro? Enjura obwo neetonyera kimwe kandi neibaati niryenda kurugaho.
September we akyatamirwe kwonka agira ngu baze omu duuka ye, eine
ekishengye kihango enyima eki baakubaasa kukozesa.

Q1: Noobaasa kugira ngu egi Kooti ekaba etaine rubaju rw'egwereire?
Ahabwenki eego, nainga, ahabwenki ngaaha?

Eky'okuteisaho:

Q6: Kyanguhi kita memba wa Kooti y'Ekyanga kutagira kakwate/kazaare, ka
buri muringo?

Q7:

Eky'okuteisaho:

Q7: Waaratungireho oburemeezi nk'obwo, kandi okabugira ota?

Eky'okuteisaho:

Q8: Ni kimanyisa ki kugira ngu omuramuzi agire emitwarize mirungi?

Eky'okuteisaho:

Q9: Ahabwenki kiri kikuru omuramuzi kworeka n'okutunguura omutindo
gw'emitwarize?

Eky'okuteisaho:

Q10: Ahabw'enki engyenderwaho y'oburamuzi neeragiira ngu abaramuzi
tibashemereire kwenyigira omu by'obutegyeki?

Garuka aha kyokureeberaho kya August na September (Ekyokureeberaho 2)

Q1: Ni nshonga ki ezikwatiraine n'ebintu ezi orikureeba?

Eky'okuteisaho

Q11: Ni buremeezi ki oburi omu kwikiriza ebirabo, oburagwa, eibanja,
obufura, nainga kuheebwa omuntu oine akakwate n'omushango?

Ngaaha bambe, nyowe nka memba wa Kooti y'Ekyanga arikukora aha mushango
gwawe, tinkabaasa kwikiriza ekirabo kyona kuruga ahari iwe.

Mukuru w'entebe, toora enkoko egi, ey'okusiima oku ahabw'okuhurira
omushango gwangye nyencakare

Eky'okuteisaho

Q12: Ahabwenki kiri kikuru omuramuzi obutaabaganisa/kutaanisa nari
okushoroora abantu kurugiirira aha bibiina?

October n'omukozi wa bizinesi omu tahuni ya Kyoma. Naakira kushashurira
emikoro y'ekyanga. November n'omuhingi orikutuura omu tahuni ya Kyoma kandi
mutaahi wa October. Ahabw'okugira ngu n'omugaiga, October ashazire ensharo
ye yaataaha omu itaka rya November. November atwire enshonga egi omu Kooti
y'Ekyanga.

Q1: Ni bintu ki ebi Kooti y'Ekyanga eine kugyenderera omu kuhurira
omushango ogu?

Q2: Kandi November ku yaakuba aine obuzaare n'omwe ahari ba memba ba Kooti
y'Ekyanga?

Garukayo aha mushango gwa August na September. (Ekyokureeberaho 2)

Q1: Harimu enshonga z'oburingaaniza?

Eky'okuteisaho:

Q13: Ahabwenki okurinda n'okutunguura obugabe riri eiteeka rikuru omu
ngyenderwaho y'emitwarize y'oburamuzi?

Eky'okuteisaho:

Q14: Ahabwenki kiri kikuru omuramuzi kukora akaheza emishango juba?

OKUKORA JUBA AHA NSHONGA: Ahabw'okugira ngu enshonga ezirikureetwa omu
Kooti y'Ekyanga nizikwata aha ntuura y'abantu eya buriijo n’obugabe bwabo,
Kooti ziine kuhuurira n'okukora aha mishango juba (hatariho kuzikyerereza),
kandi hatariho kuribatiirira obugabe bw'abantu.

Eky'okuteisaho:

Q1: Ni ba memba bangahi abari aha Kooti y'Ekyanga owanyu? Ahari abo,
abakazi ni bangahi?

OKUZIREEBERERA KIRIMU BIMWE AHARI EBI AHAIFO:

 ▪ Kuha obuhabuzi Kooti z'Ebyanga aha kusharamu enshonga.

 ▪ Kushwijuma ebitabo na za fairo za Kooti z'Ebyanga.

 ▪ Kwakiira okujurira kwabo abataikiriziine n'ekishazirweho Kooti
 y'Ekyanga

KOOTI Y'EGOMBORORA

Ekyaro kya Lwala

Ekyaro kya Carana

December naatuura omu kyaro kya Lwala. Munyaanya, Tuesday, naatuura na iba
hamwe n'abaana baabo omu kyaro ekiri haihi nawe ekirikwetwa Carana.
December ahababiire Tuesday ahabw'okumutaahira omu kibanja akamwibira
embuzi ze ibiri.

[pic]
Q1: Noogira ngu Kooti y'Ekyaro kya Carana eine obushoboorozi bw'amatware
bw'okuhurira omushango ogu aharuguru?

Q2: Noogira ngu Kooti y'Ekyaro kya Lwara eine obushoboorozi bw'amatware
bw'okuhurira omushango ogu aharuguru?
?

Maama Nyasenga agiire omu kooti y’ekyanga atakiine busingye, ahabw’okuba
omuhara ou arikugira ngu aine emyaka 16, muriraanwa akamutoroboza
orwakashatu 14. Kurugiirira ahari Mama Nyasenga, omutoroboza orwakashatu
akaikiriza kwonka orwakana ab’ahakyaaro kubaamutaahiriire yaayehakana. Mama
Nyasenga naayenda kooti y’ekyanga ehurire omushango gwe.
Q1: kooti y’ekyanga eshemeire kuhurira omushago ogu? Ninga etaguhurira?

Eky’okuteisaho:

Q3: Nikitwara sente zirikwinga ki kuhurira omushango mu kooti y’ekyanga?

Q4: Ni muhendo ki gwa sente ez’orikushaba kuhurira enshonga kandi
okazikoraho nka Kooti y’Ekyanga? Nooha arikushashura ebishare?

Q5: Ni nshonga ki ezirikugyederwaho kucwamu omuhendo gwa sente
eziraashashurwe kuhurira omushango? Eby’obugaiga bwa kihababirwa nakyo
nikimwe ahari zo nainga?

Q6: Omuhendo gw’esente ezi omuntu yaashashura niguhindura encwamu
y’ahamuheru ey’omuramuzi?

Turi bamwe aha batuura gye b’ekyanga. Twine obugabe kwetaba omu nkora za
kooti y’ekyanga, okwihaho yaashutama bwesherekye, kwenda kurinda bamwe aha
bantu, ebintu, ninga enshonga z’abaana

Ndi mukuru w’entebe, kandi naija nkuratiirwe abandi ba memba ba kooti
y’ekyanga bashutami aha nanye.

Omushango ogu nigukwata ahari nyowe; niinye kitabaarizibwa

Nyine amakuru maingi g’okuha aha mushango ogu ndi omujurizi

Nkareeta enshonga egi omu kooti niinye nyina faiyiro y’omushango.

Ndi omuramuzi, niinyikirizibwa omu kooti egi aha mushango ogw’omwana ninga
enshonga y’okuhenda ebiragiro.

Saturday na Anyday nibariranwa omu muruka gwa Kati. Butoosha nibatuura omu
kurwanagana n’entongane ahabwa Saturday kuguma naatahiirira omusiri gwa
Anyday. Nyomwebazyo, barwaniire omu maisho ga One. One nawe yaatebezaho
Two. Anyday atwaire enshonga ye omu kooti y’ekyanga. N’oha kitabaaza na
kitabaarizibwa nk’oku waabireeba.

Q1: N’oha omujurizi omu nshonga egi?

Eky’okuteisaho:

Q1: Ni biiha ebishemereire kuba biri omu baruha y’okwetomboita?

Q2: Ahabwaki nooteekateeka ngu ebaruha y’okwetomboita eyaahandiikwa mukuru
w’entebe eshemereire kuteebwaho omukono kitabaaza na mukuru w’entebe?

Q3: Ebaruha z’okwetomboita zishemereire kubiikwa oha kandi nkahi?

Okutabaaza kugyendereire kusetsya, kunyizya kandi tikwiine buhamizo?

Kyaba kiri kityo, kooti neebaasa kwanga kuhurira orubanja oru

Kyaba kitari kityo, kooti neija kugumizamu eguhurire

Kooti eine obushoboorozi kuhurira orubanja?

Yaaba ebwine, egumizemu ehurire omushango

Yaba etabwine egurugyeho reero egwohereze omu b’obushoboorozi abandi

Orubanja ruri omu kooti endiijo?

Yaaba gwahikireyo, kooti y’ekyanga etaguhurira

Gwaba gutakahikireyo, kooti eguhurire

Kwonka shi itwe katutatunga nkoko, nkazikwibaho nta?

Omushaija wangye tabaasize kuba omwesigwa ahari nye. Niinyija kumutwara omu
kooti anshashure.

Akaiba enkoko zangye!

Obuhaburo omu kuronda obwire n’omwanya ogu kooti y’ekyanga eraashutame:

1. Manya ekika ky’abantu abarikuza kutwara ekicweka omu kooti – abakazi,
 abashaija. Ekyokureeberaho kooti yaaba neehurira omushango ogurimu
 omukazi, neija kuteeka teeka aha ky’okugira ngu omukazi aine kukora
 emirimo y’ahaka atakagiire mu kooti. Nahabwekyo nibamwongyeramu akaire.

2. Manya amazooba agu amadiini gatari gamwe na gamwe garikuza aha maramizo.
 Eki nikimanyisa ngu orwakataano, orwamukaaga, na sande n’amazooba
 gagumire kurugiirira aha madiini n’enyikiriza z’abantu.

3. Kooti nebaasa kushutama buri hamwe hoona ekikuru haba hari omu kicweka
 ekyerikutwara. Omwanya ogwatooranwe gwine kwanguhira buri omwe,
 ab’omushango n’abajurizi. Omwe aha bantu abaine omurwa omu mushango yaaba
 aine obumuga, ekyo nakyo kiine kureebwamu omukuronda omwanya.

OKWETA OMUNTU OMU KOOTI N’OKUMANYISA KW’OKUHURIRA OMUSHANGO

Omu kooti y’ekyaro kya Gonja

Enamba y’omushango. __20__

 Five Akello kitabaaza

 arikutabaariza

 Four Akellokitabaarizibwa

ahari:

omuky. Four Akello

ekyaro Gonja

(teekamu ahu orikutuura)

Omukazi ou amaziina gye gaayorekwa aharuguru akutabariize omushango
arikugira ngu okamuteera watwara n’abaana be kuruga omu ka ye.

Nahabwekyo noomanyisibwa ku oine kwija omu kooti egi ebiro…….shaaha…….kandi
oije n’abajurizi baawe. Kooti neija kushutama ahari Gonja purimare School.

Kworabureho ninga omuntu weena ou ohaire obujwekyerwa yaabura,omushango
nigwija kuhurirwa kandi n’encwamu ekorwe otariho.

ebiro ___ 2015__

__________________________________ (Omukono/ekinkumu)

Ceyamaani

Eky’okuteisaho:

Q4: Ahabwaki abantu bashemereire kumanyisibwa ngu baabura omu kooti, neija
kugumizamu kandi ekore n’ecwamu yaayo batariho?

Q5: Noogira ngu omwana yaaba aine emyaka12 naikiriza ebaruha y’okweta ishe
omu kooti?

Ishatu niwe ceyamaani wa kooti y’ekyanga kya Kati akagyenda na kirinju
w’ekyaro kumanyisa Ina omu bigambo ngu aije omu kooti. Kubaahikireyo
baashangayo abaana na nyina-zaara.

Q1: Naabaasa kugumizamu aheereze okumanyisa kwe omu bigambo, nainga?

Nooyetwa nk’omujurizi omu nshonga z’eitaka ahagati ya April na Air
ogurikuza kuhurirwa kooti y’ekyanga nyencakare 09. 04. 2014 shaaha 10:00
aheeru ya ishomero rya purimare

 EBARUHA Y’OKWETA ABAJURIZI

Omu kooti ya LC I ekyaro ekya Gonja

Enamba y’omushango. 7 omu 2014

 Five Akello kitabaaza

 naatabaariza

 Four Akello kitabaarizibwa

 Omuringo gw’omushango: okutiinisiriza

ahari:

omuky. MAY AJOK

ekyaro Gonja

okubaho kwawe nk’omujurizi wa kitabaarizibwa Mrs. Four Akello nikwetaagwa
omu mushango ogwayorekwa aharuguru. Nahabwekyo nooyetaagisibwa kubaho omu
kooti egi ah’eizooba ___ebiro…..2014_shaaha……… kandi oine kureeta
ebishaaniirizo byona ebirikukukwataho n’ebirikukwata aha mushamgo. Kooti
neija kushutama aha ishomero rya Gonja erya Purimare.

Ebiro ebiyahandiikwaho ___ 2014__

__________________________________ (omukono)

mukuru w’entebe

Eky’okuteisaho:

Q6: Ahabwaki n’eky’omugasho omujurizi nainga omujwekyerwa we kuteeka
omukono aha baruha y’okumweta omu kooti yaaheza kugyakiira?

 1. Yakiira okutabaaza hamwe na fairo – 2. Kitabaaza ashashure ebishare bya
 kooti – 3 Manyisa kitabaarizibwa ku bamutabaariize hamwe n’enshonga – 4
 Yakiira okwehozaho kwa kitabaarizibwa omu biro bitaano ahanyima
 y’okumumanyisa 5 – Taho eizooba, eshaaha n’omwanya ogu kooti
 eraashutamemu – 6 Yeta kitabaaza na kitabaarizibwa kuhurira omushango –
 7 Yeta abajurizi kuhayo ebibari kumanya aha rubanja – 8 Kooti ebaasa
 kutaayaayira omwanya ogu enshong yaakomokiremu reero ehandiikye ebi
 eraareebe nka gumwe aha miring y’okucondooza – 8 Hamya ngu hariho
 kworamu.

Eky’okuteisaho

Q1: Ahabwaki kooti eine kuhwera omuntu atarikumanya rurimi orukukoresibwa
omu kyanga ekamurondera omuvunuuzi?

Q2: kooti neebaasa eta kukuuma obugabe bw’omuntu arikuhozesibwa omu kooti
kwonka arikukozesa omuvunuuzi?

Eky’okuteisaho:

Q3: Ni nshonga ki erikweyemerera ei omujurizi yaakubaasa kuha akabura kwija
omu kooti?

Q4: Ahabwaki abajurizi abarikwanga kwija omu kooti nibabaha ebiheneso?

 Sitatimenta ya Ceyamaani erikwigura kooti. 2. Haaba hariho omuvunuzi,
 arahire. 3. Kitabaaza arahire reero aheyo enshonga ze 4. Kooti e.
 baasa kubuuza kitabaaza aha biyaahayo 5. Kitabaaza abaasa kureeta
 abajurizi, abashemereire kurahira, hamwe n’obwamushinja. 6. Kooti
 ebaasa kubuuza abajurizi hamwe n’ebikwasire aha bwamushinja.
 Kitabaarizibwa abaasa kubuuza kurabira omuri ba memba ba kooti. 7.
 Kitabaarizibwa naarahira kandi ahayo empoza ye. 8. Kooti ebaasa
 kubuuza kitabaarizibwa aha biyaahayo. 9. Kitabaarizibwa abaasa kureeta
 abajurizi, abashemereire kurahira, hamwe n’obwamushinja. 10. Kooti
 ebaasa kubuuza abajurizi ba kitabaaza, hamwe n’obujurizi bwabo. 11.
 Kooti eshemeire kumanyisa embaju zombi omwanya n’obwire obu encwamu
 eraakorwe (omu biro bitaano ahanyima y’okuhurira orubanja).

 12. Kooti eshemereire kuhandiika encwamu, oteireho n’ekiragiro kya
 kooti/ekiheneso, kurugiirira aha ki abaingi baacwamu. 13. Ceyamaani wa
 kooti ashemereire kushomera embaju zombi encwamu ya kooti, eshemereire
 kuteebwaho omukono ba memba ba kooti kandi ekateebwaho n’ebiro. 14.
 Ahonaaho, ceyamaani ashemeire kumanyisa embaju zombi ku baine obugabe
 kujuriza omu biro 14.

 ENKORA YA LCC: EBIRI KUKURATIRWA

Mukuru w’entebe ninza kukora ki; timmazirwe n’encwamu ya kooti y’ekyanga?

Kikazi, nk’oku twabagambiire, noobaasa kujuriza aha muruka hatakahweireho
biro 14.

 EBARUHA Y’OKUKWATIRIZA N’OKUGUZA

Omuri
......................................................................kooti.
............................................................................

Enamba y’omushango....................... ahari 20............
............................................................................
 ....kitabaaza
 naatabaariza
............................................................................
 .....kitabaarizibwa
ahari:
 ....................................
 ....................................

............................................................................
................................................akashabwa encwamu ya kooti
eyaakozirwe...................................................20……..
kushashura sente
zirikwingana................................................................
...................................................................…..

Ahabw’okugira ngu sente ezo tizirashashwirwe, nitushaba ngu ohandiikemu
ebintu omu
1...........................................................................
..................
2...........................................................................
..................
Yaaba atashashwire ezo sente, ebintu ebyo nibiza kuguzibwa kwihamu sente
ezi otarashashwire.

Noomanyisibwa kugarura ekipapura eki bitakarengire
biro...................................... 20……. n’amakuru g’okuhamya
nk’okuyaikiriza ekipapura nainga ahabwaki yaakyanga.

Ebiro .............................. 20.......

............................................................................
...........mukuru w’entebe

Seven na Six ni bariraanwa. Omwaka ogwahwaire Six akaguza mushanju sente
emitwaro abiri na mushanju (270,000) kutandika kuguza ebicoori kandi
baikirizana ngu ashashure omu meezi ashatu ateiremu amagoba g’emitwaro
eshatu. Omugisha mubi Seven akashuubura ebihimba kwonka tibiragyenzire gye
esente ez’enguzano zaayanga kurugamu. Hati hahweireho omwaka gumwe Seven
takashashwire Six.

Six bimushobiire , yaatwara omushango omu kooti y’ekyanga, kooti yaashanga
ngu buzima kwe Seven aine kushashura Six emitwaro ye makumi ashatu
(300,000) kwonka kandi n’omworo runuuka. Bamwe aha ba memba ba kooti
baagira ngu Seven aine ekibanja ky’eitaka n’embuzi nshaaju ezi ishe
yaamuragire nahabwekyo bakwatirizeho embuzi Seven baziguze bashashure
eibanja rya Six.

Q1: Nka memba wa kooti nikwo waakushazire omushango?

Eky’okuteisaho:

Q1: Ahabwaki noogira ngu hariho obushonshorokye aha kukwatiriza n’okuguza
ebintu by’omuntu?

Kooti erikuhurira omushango yaamanya ngu kitabaarizibwa yaaremwa kushashura
emitwaro ebiri eya kitabaaza.

Q1: Ni muringo ki kandi ni zingahi ezi kooti erikubaasa kukiita
kitabaarizibwa?

Teekateeka ahari ebi:

Eight na Nine ni bariraanwa, kooti yaagira ngu Nine akatema omuti gwa Eight
kandi omusimeeno yaagutwara owe kugukoresa eby’eka.

Q1: Kooti neebaasa kugambira ki Eight yaaheza kureeta omushango omu kooti
y’ekyanga?

Katugarukye aha mushango gwa Six na Seven: Reka tugire ngu mukuru w’entebe
akatwara ebaruha y’okweta omuntu kuhurira omushango owa Seven yaashanga
atariyo yaagita ahansi y’orwigi kwonka ahabw’omugisha mubi Seven yaabura
kwija omu kooti ahabw’okuba tarareebire baruha y’okumweta kuhurira encwamu.
Kooti mpaho yaacwamu ngu Seven ashashure eibanja rya Six emitwaro makumi
ashatu omu biro mushanju kuruga obu omushango gwacwubwa.

Q1: Kooti neebaasa kukwatiriza kandi eguze ekibanja kya Seven? Eego nainga
ngaaha?

Kooti ya LC I ya Cassava Village

Orubanja namba. __rw’omwaka 20__

Ebiro: ___, (Okwezi) 20__

Ahari:

MR. WATER

Gonja Village

 Omuhababi w’ekyaro kya Cassava

 naatabaariza

 Water Kitabaarizibwa

SITATIMENTA Y’ORUBANJA

Otabaariziibwe orubanja rw’okuremwa kuhandiikisa embuzi zaawe bitakarengire
biro ___ (okwezi kwa), 20__, nk’oku ebiragiro by’ekyaro kya Cassava
birikugira.

EBIRI KUKWATA AHA RUBANJA ORU

Aha biro ___ (Okwezi), 20__, buri mutuuragye w’ekyaro kya Cassava akaba
naaragiirwa kuhandiikisa embuzi ze n’abakakiiko k’ekyaro, nk’oku ebiragiro
by’ekyaro eki birikugira. Nitumanya ku oine embuzi 12 (ikumi na ibiri),
kandi ku oremirwe kuzihandiikisa omu kakiiko. Eki nikimanyisa ngu okahenda
ekiragiro ky’ekyaro.

OMUKONO __________________________________ (Kitabaaza)

OMUKONO __________________________________ (Ceyamaani/Omuhandiiki)

Eky’okuteisaho:

Ekibuuzo 1: Nooteekateeka ngu n’ahabw’enki kooti neikiriza kitabaarizibwa
kujwekyerwa puriida omu kuhurira emanja ezi?

Eky’okuteisaho:

Q1: Ebyaba omu kooti bishemereire kuhandiikwa kandi bikabiikwa nkahi?

Q2: Okuhandiika hamwe n’okubiika ebyaba omu kooti n’ekya mugasho ki?

Q3: Okuhandiika enshonga ahabw’enki kooti yaacwamu nk’oku yaakora kiine
mugasho ki?

Ten na Zero baamara emyaka mukaaga (6) omu bushwere. Esaabiiti ehwaire
kirinju omwe areebire Kamukama na muriraanwa we Number barikurwanira
ah’eiziba. Ten abaire naakabukira Number arikumutura okwegaita n’omukazi we
Zero omuby’omubonano. Number ayehakaine ku ataine eki arikumanya aha
nshonga egi. Ebyo bikiri aho, Ten agambiire kirinju w’ekyaro ku yaashangire
siripa ya Number omuka ye. Number uwe naagira ngu ku arikuba atari ha
murimo, aba ari aha kanisa n’omuriisa; ekanisa egyo eine ekitabo
ky’abagyenyi. Ten uwe naagumizamu atabaaza omu kooti y’Ekyanga

Q1: Ni baahi abari omu nshonga eyaareetwa omu kooti y’Ekyanga? N’oha
arikubaasa kuba omujurizi omu rubanja oru?

Q2: Ni buhame ki obu embaju zombi ziri kubaasa kureeta? Ni bintu ki ebiri
kubaasa kukoresibwa nk’ebizibiti?

Timmazirwe n’encwamu ya kooti y’Ekyaro. Niinyenda kujuriza omu kooti
y’Omuruka

KOOTI ENKURU

KOOTI Y’OMURAMUZI OMUKURU W’EIDAARA RY’AHANSI (KOOTI YA MAGYIAITUREETI)

KOOTI Y’EGOMBORORA

KOOTI Y’OMURUKA/WOODI

KOOTI Y’EKYARO/SEERU

Mmazirwe n’encwamu ya kooti y’Ekyaro

 ENDAGAANO Y’OKUJURIZA

Omu .................................................... Kooti
ya......................................................
Orubanja namba. .....................................................orwa
20...........
............................................................................
 ............................................ Kijuriza
 Naareebana na
............................................................................
 ...............................................Kitabaarizibwa
Okujuriza encwamu/ekiragiro kya kooti
ya.....................................................eyaashutamire
ahari.......................................
ebiro................................ omu rubanja namba. ....... orw’omwaka
20........................

Kijuriza ou amaziina ge gaayorekwa aharuguru naajuriza omu kooti
ya..................................................... obwo arikuhakanisa
ekicweka ky’encwamu nari encwamu yoona eyaayorekwa aharuguru kandi ezi nizo
nshonga ze:
1...........................................................................
................................................................

2...........................................................................
...............................................................

Naashaba kooti ku eragiira eti:
............................................................................
............................................................................
............................................................................
..............

....................................... (Omukono)
Kijuriza

Kijuriza yaaha Mukuru w’entebewa kooti ejurirwamu okujuriza kwe ahari
(omwanya)........................... ..............eizooba rya
(n’ebiro)......... Okwezi kwa ........................ 20.........
............................................................
(Omukono)
Mukuru w’entebewa kooti ejurirwamu

 OKUMANYISIBWA ENDAGAANO Y’OKUJURIZA

Omu
............................................................................
.. kooti ya.......................................
Orubanja namba.
............................................................................
.....................orw’omwaka 20...........
............................................................................
....................................................Kijuriza
 Naareebana na
............................................................................
.................................................Kitabaarizibwa

NOOMANYISIBWA KU
............................................................................
..........................ataramazirwe n’encwamu ya kooti
ya....................................................................ebiro
............................................20............, arikwenda
kujuriza encwamu ya kooti yoona nainga ebicweka by’encwamu ebyayorekwa
ahaifo;

1...........................................................................
..................
2...........................................................................
..................

Ebiro ............................................................
20.........
............................................................ (Omukono)
Mukuru w’entebewa kooti ejurirwamu
Ahari .............................................

Omuntu (Kitabaaza) ku yaakutabaariza ondiijo (Kitabaarizibwa [owaabaire
naavuga pikipiki emanywa nka boodabooda]) arikumwomesereza ngu akacwa
egaari ye, obu bombi baatunga butandu.
Q1: Nincwamu ki ei kitabaaza atari kwikirizibwa kujuriza?

A. Kooti ku yaakugira ngu kitabaarizibwa akacwa egaari ya kitabaaza, reero
ekamuragiira kushashura kitabaaza Shiringi emitwaro ebiri (Shs 20,000).
Kitabaarizibwa ku yaakujuriza ekiragiro kya kooti eki.

B. Kooti ku yaakushanga ngu owaacwire egaari ya kitabaaza tari
kitabaarizibwa; ngu egyo gaari ekacweka obu kitabaaza yaagiteera omu kiina
obwo arikugivuga asinzire. Kitabaaza ku yaakujuriza encwamu ya kooti
eyaarangiriire ku kitabaarizibwa ataine rubanja.

C. Ababiri ku baakwikiriza ngu kitabaarizibwa ashashure Shiringi omutwaro
gumwe (Shs 10,000) z’okukanika egaari ya kitabaaza. Baitu kitabaaza ku
yaakushaba kujuriza omu kooti, obwo agumize ngu okukanika egaari kukatwara
sente nyingi, ngu n’ahabw’ekyo kitabaarizibwa akaba ashemereire kumuha
sente zirengire Shiringi omutwaro gumwe.

Eky’okuteisaho:

Q1: Niryari obu kooti ejurirwamu erikubaasa kucwamu kubinga okujuriza, obwo
etakeetsire abajurizi, nainga etakashutamire?

Jam na Marmalade baine omuhara orikwetwa Pineapple; omwishiki ogu aine
emyaka mushanju (7) y’obukuru. Eizooba rimwe, Pineapple akarwara, yaagira
omushwija mwingi, yaatuutuka kandi yaagira n’omutetemo (ekitengo), hamwe
n’obusaasi omu nyama z’omubiri. Ebi bikamureetera yaagwa kihuumura (yaaza
omu koma). Abutuuragye bakaba nibateeebereza ku Pineapple yaabaire arwaire
omushwija gw’emibu ahabw’okugira ngu eka egi neetuura haihi n’ekisharara.
Eka egi eijwire obukyene kandi akarwariro akari haihiho kari kiromita 11
kuruga ahu bari kutuura. Ahabw’obutagira sente z’okubatwara aha karwariro
aka, abazaire ba Pineapple bakacwamu kuraguriza muhara waabo n’eshaara.
Bakamushabira kumara ebiro bitaano (5), baitu aha kiro kya mukaaga muhara
waabo akaba ari aha ncwamba za rufu. Abatuuragye bakaheereza abazaire ba
Kekirunga sente ezaatwire muhara waabo omu karwariro. N’obu araabe
ataraitsirwe burwaire obu, bukashiisha obwongo bwe. Obw’ahati tarikubaasa
kurya, tarikubaasa kutambura hamwe n’okukora ebindi bintu nk’ebyo.
Ekibuuzo1: Hariho obugabe bwa Pineapple obwaribatireirwe? Ahabw’enki
bwakaatagireirwe?

Eky’okuteisaho:

Ekibuuzo3:Heereza emigyenzo n’emitwarize y’enzaarwa eine akabi aha baana.

Coffee n’efaakazi y’emyaka 72; kandi naareeberera abaijukuru bashatu –
abaana b’omuhara. Omwijukuru omukuru, Tea, aine emyaka 13. Coffee arwaire
n’ahabw’ekyo tarikubaasa kukora sente eziraabareeberere. Eki nikireetera
Tea yaaruga omu ishomero kuza kukora omu kirombe ei barikuhondera amabaare
g’okuguza, ekiri haihi nahu barikutuura.

Ekibuuzo 1: Tea n’omwana?

Ekibuuzo : Ni bugabe ki obu obukaatagireirwe? N’ahabw’enki bukaatagireirwe?

Ginger akazaarwa aine obuteta. Ahabw’oburema obu, ishe naamukingirana
omunju obwo arikwenda ngu atashekyererwa abataahi.

Ekibuuzo 1: Ginger aine obugabe?

Ekibuuzo 2: Obugabe bwe buribatireirwe? Okaamanya ota ngu bukaatagireirwe?

Eky’okuteisaho:

Ekibuuzo 4: Ni manja ki eziri kukorwa abaana ezimuri kushoboorora omu kooti
zaanyu?

Ekibuuzo 5: Hariho emanja nyingi z’okutoroboza abaana omu Uganda.
Nimushoboorora muta emanja ezi? Nimukoraki kureeba ngu nyakutorobozibwa
tiyayeyongyera kubonaabona ahanyima y’okucwa orubanja?

Eky’okuteisaho:

Ekibuuzo 6: Nimucwa muta emanja z’abaana? Omuringo ogwo nigukora kurungi?

Abatuuragye, nitubashaba mushohore! Nitwenda kugamba n’ogu omwana wenka,
nk’omuringo gumwe gw’okuta ekitiinisa omu bugabe bwe.

KOOTI Z’EBYANGA TIZIRIKWIKIRIZIBWA KUKOMA ABAANA

Kooti y’Ekyanga teine bushoboorozi kuragiira ku omwana akomwa. (Ekiragiro
kya kooti z’Ebyanga, 2006, Akacweka.49)

N’omurimo gw’abantu b’omu kyanga kutwara enshonga z’okutuntuzibwa,
okunageijura hamwe n’okukaatagiirira obugabe bw’abaana omu ofiisi ya
gavumenti z’ebyanga eri omu kicweka kye. Ofiisi egi eshemereire kukuratira
enshonga egi nk’oku kyashoboororwa aharuguru (Ekiragiro ky’enshonga
z’abaana, Akacweka. 11(1))

Eky’okuteisaho:

Q7: Hariho abantu abashemeire kwenyigira omukurinda obugabe bw’abaana
abatari aha rukarara orw’ayorekwa aharuguru?

Q8: Nokoregana ota n’abantu abaayorekwa aharuguru?

Q9: Ni buremeezi ki obu obugaine omukukoregana nabo kurinda obugabe
bw’abaana?

Reka tweijutsye ebi:

|12 |Emyaka ei omwana arikubaasa |
| |kutaabarizibwa: Omwana ari ahansi |
| |y’emyaka 12 tarikubaasa kutabaarizibwa.|
|16 |Okurinda abaana okutakora emirimo |
| |y’akabi: Okurugiirira aha kacweka 34 |
| |(5) k’Engyendererwaho y’Eihanga (The |
| |Constitution of the Republic of |
| |Uganda), abaana abari ahansi y’emyaka |
| |16 tibashemereire kukoresibwa emirimo |
| |erikubaasa kuta amagara gaabo omuk |
| |kabi, erikubaasa kuteganisa emishomo |
| |yaabo, hamwe n’okuta omukabi, enkura |
| |y’emibiri, enteekateeka, emitwarize |
| |hamwe n’enyikiriza yaabo. |
|18 |Emyaka ei baingi barikutwariraho omuntu|
| |nka mukuru: Omuntu weena ari ahansi |
| |y’emyaka 18 naayetwa omwana. Omuntu |
| |weena ohikize emyaka 18 naayetwa omuntu|
| |mukuru. |

Q1: Kooti ekakora kurungi omurimo gwayo? Ahabw’enki?

Q2: Noogira ngu kooti ekaba eshemereire kukora ki ebi etarakozire?

Silver n’omwojo w’emyaka 15 kandi tari mu ishomero. Akafeerwa abazaire be
kandi obwahati naareebererwa nyinenkuru orikwetwa Nakityo. Naakora emirimo
ya reijareija ei arikwihamu otusente twokwereeberera hamwe n’omwijukuru.
Eizoobwa rimwe, abantu bakashanga Silver arikwogyera omu kidiba
ky’ebyenyanja eky’omugurusi Ssetubba. Omugurusi akamurabira obutarigaruka
kunaabira omu kidiba kye ky’ebyenyanja. Aho niho Silver yaamurekyereire
amabaare. Nyamugurusi naawe nawe mpaho akairuka yaatabaariza nyamwojo omu
kooti y’Ekyanga.

Q1: Ni manja ki ezi Silver arikuja kwetwa kuhoza?

Q2: Kooti neebaasa kuha kisingwa-orubanja biheneso ki?

Q2: Ni ki ebi kooti erikubaasa kukorera omugurusi Ssetubba?

Orange n’omwojo w’emyaka 13. Mwene-ishe, Ten aine emyaka 11.Kwiha nyinabo
afa emyaka eshatu ehwaire, ababiri bakozire ebishobyo bingi omu kyanga.
Nibarwana, banywa amaarwa kandi baiba ebintu kuruga omu maka n’omu maduuka
g’abashuubuzi. Pooriisi ebakwatsire emirundi mingi kandi yaabarabura.
Enshumi nkye ehwaire, kirinju omwe agambiire ab’obushoboorozi ku enkoko ze
ziibirwe. Abantu boona bateekateekire ku Orange na Ten nibo baibire ezo
nkoko; ekyanga kyona kyabatamirwe. Kirinju mpaho akatabaariza ababiri omu
kooti y’Ekyanga. Ahabw’ebicumuro ebindi ebibaabaire baakozire, kooti
ekasingisa ababiri orubanja. Abatuuragye bakatensa ku abo boojo batwara omu
kihome ky’abaana. Baitu ekyo kihome kiri kiromita 65 kuruga omu kyanga
ekyo, kandi hoona kiri n’omu disiturikiti endiijo. Ahabw’enshonga egi kooti
eragiire ku Orange na Ten batwarwa omu kihome ekiri haihi.

Eky’okuteisaho:

Q1: Ni buremeezi ki obu orikubugana omu kushoboorora enshonga z’eitaka?

Q2: Ni nshonga ki ez’eitaka ezimukizire kubugana? Ezi gumire munonga omuri
ezo ni ziiha?

ENSHONGA Z’OBUSHUURU N;OKUPANGISA ITAKA RYA MAHIRO: Nk’oku kyayorekwa aha
ruguru, omuringo ogwa mahiro nigutaanisa mukama w’eitaka oyehandiikise
hamwe n’abantu abari ah’eitaka (abashengi). Obushuuru n’esente
z’empangisano ezi omushengi (omupangisa) arikushashura mukama w’eitaka.

KOOTI Z’EBYANGA TIZIINE BUSHOBOOROZI AHA NSHONGA EZI: Kooti z’Ebyanga
tiziine bushoboorozi aha nshonga z’eitaka erya mahiro hamwe n’eryo
ery’obutwire; ziine obushoboorozi aha nshonga z’eitaka eriri omukyanga –
kandi erikutegyekwa ebiragiro n’emitwarize y’ekyanga, nk’oku
kiraashoboororwe ahaifo.

Eky’okuteisaho:

Ekibuuzo 1: Oshangire ota okukora na baakirinju omu byanga? Amataka nigaza
omu mikono y’abantu buntu nainga?

Eky’okuteisaho:

Ekibuuzo 2: Abantu b’ekyanga nibamanya emyanya erimu eitaka erya hamwe?

Eky’okuteisaho:

Ekibuuzo 3: Heereza emiringo y’obugabe endiijo ei baamemba b’ekika omu
kyanga kyanyu baine?

Eky’okuteisaho:

Ekibuuzo 4: Heereza emiringo y’obujunaanizibwa endiijo ei baamemba b’ekika
omu kyanga kyanyu baine?

Ekibuuzo 5: Mwaratungire emanja ezatabaariziibwe memba w’ekika
owaanageijwire obujunaanizibwa bwe obukwatiraine n’enshonga z’eitaka?

Eky’okuteisaho:

Ekibuuzo 6: Abantu aba obashangire ota? Hariho abandi abu twakubaasa
kwongyera aha rukarara oru?

Ekibuuzo 7: Heereza bimwe aha biragiro by’ekyanga ebirikukwata aha
bahunguzi ebi muri kukoresa omu kyanga kyanyu?

Eky’okuteisaho:

Ekibuuzo 8: Noikirizana n’ebyarugire omu kucondooza ebyayorekwa aharuguru?

Ekibuuzo 9: Haine za guruupu z’abantu ezitari kugambwaho omu kacweka ka 28
ezi barikuzonzorwa omu nshonga z’eitaka?

Ekibuuzo 10: Abantu abataine bwekoro omu kyanga kyanyu baine obugabe
obukwatiraine n’enshonga z’eitaka nk’oku zaagambwaho?

Purple akaba ashweirwe October, owaafiire omwaka oguhwaire. October akaba
aine ebibanja bingi hamwe n’enju y’eibaati n’omusheenyi. Purple n’iba
bakaba bazaire abaana bataano (5), kandi omukuru n’empangare, Brown,
ow’emyaka 19. Ahanyima y’orufu rwa October, bakuru b’ekika bakashutama omu
rukiiko kugaaniira eby’okuhunguurira omugyenzi. Bakaikirizana ku ekiragiro
ky’Ekyanga kirikugira ngu mutabani wa kifa omukuru niwe arikuteekwa
kuhungura ebintu bye, kandi yaaba ataine mutabani weena, ebintu
bishemereire kutwarwa mwene-ishe wa nyakufa omukuru. Number, mwene-ishe wa
October omukuru, obwahati akwise naabinga Purple n’abahara ah’eitaka.
Mpaho, Purple yairukira omu kooti y’Ekyanga.

Ekibuuzo 1: Nka memba wa kooti y’Ekyanga, okaakoresa ota ekiragiro
ky’Ekyanga eky’enshonga z’eitaka kushoboorora enshonga egi?

 EBIRI OMU KIRAGIRO KY’EITAKA EBIINE AKAKWATE N’ENSHONGA EGI
39. Okuzibira ab’eka okuguza eitaka.
(1) Tihariho muntu weena orikwikirizibwa—
 (a) kuguza, kuhanisa, kupangisa, kufurura, kuraganisa, kusinga,
 eitaka ryona;
 (b) kuza omu ndagaano y’okuguza, kufurura, kuhanisa, kuraganisa,
 kusinga nari okupangisa eitaka ryona; or
 (c) kuhayo eitaka nari kukora ekintu kyona ah’eitaka eryo— eri
 arikutuuraho n’omukazi nari omushaija we, kandi eri barikukoresa
 kwebeisaho, okuhisya yaaheza kutunga ekihandiiko kirikworeka ku
 omukazi we nari omushaija we yaikiriza.

Eky’okuteisaho:

Ekibuuzo 11: Kora orukarara rw’obugabe obu abataine bw’ekoro
barikwesiimiramu omu byanga byanyu. Baine obushoboorozi kugira n’okukoresa
eitaka?

EKIKURU OMU KIRAGIRO KY’EITAKA

(Ekiragiro ky’enshonga z’eitaka, Akacweka. 39): Ekihandiiko kiri kworeka ku
omukazi nari omushaija yaikiriza nikikuru omu buri kintu ekyaza kukorwa
ah’eitaka ry’eka.

Eleven aine poroti y’eitaka, Poroti A, omukyaro kya Kihungye. Aineho eka
n’omusiri gw’ebicoori kandi niho arikutuura uwe n’omukazi we n’abaana baabo
babiri. Ten naatuura haihi na Eleven aha Poroti B ahu arikutuura wenka;
aineho akaju n’omusiri gw’ebihimba. Ahagati ya poroti ibiri ezi hariho
omuti ogurikuteera emiyembe eine akatare omu kikomera ky’ekyaro. Bombi
nibenda kukoresa ogwo muti kwonka baremirwe kwikirizana mukama w’omuti
n’oha. Mpaho ababiri nibareeta enshonga egi omu kooti y’Ekyaro.

Ekibuuzo 1: Enshonga egi ekaashoboororwa eta kurugiirira aha biragiro
n’emitwarize y’Ekyanga? Ni bibuuzo ki ebikuru ebishemereire kubuuzibwa?

EKY’OKUREEBERAHO 2

Eky’okuteisaho:

Q1: Ni buremeezi ki obu murikushanga omu kucwa emanja z’eitaka?

Q2: Ni manja ki ezi murikukira kutunga? Ni ziiha eziri kubagumira?

Eky’okuteisaho:

Ekibuuzo 12: Nooteekateeka ngu abantu nibakira kushaba abu bashweraine nabo
orusa, batakagurize nari kukora ekindi kintu aha mataka? N’ahabw’enki kiri
kikuru kushaba ou oshweraine nawe kukuha orusa kugira ekiwaakora ah’eitaka?

Twelve akazaarirwa omu kyaro kya Nyasango. Akatuura n’abazaire be aha
poroti y’eitaka ahu baabaire baine enju, ekitara n’omusiri gw’amagyani.
Hakabaho orugamba omu kyaro kyabo, obwo aine emyaka eshatu (3), reero
yaahungira omu disiturikiti ehereire ey’owaabo. Amazire emyaka 25 atari mu
kyaro kya Nyasango, kandi omu bwire obu nibwo abazaire be baafa. Akagaruka
kutuura aha kibanja ky’abazaire be ahu yaashangire Omw. Obeyo arikutuura
n’eka ye, obwo agumize ati: “Eri n’eitaka ryangye: Niinye mukama waaryo!”
Mpaho Twelve naayeta iwe na memba omwe wa kooti y’Ekyaro abagambira ku
arikwenda kutabaariza Omw. Obeyi omu kooti y’Ekyaro.

Ekibuuzo 1: Egi nshonga ekaashoboororwa eta kurugiirira aha biragiro
n’emitwarize y’ekyanga kyanyu? Twelve naabaasa kugaruka kutonganira eitaka
ry’abazaire be?

Saturday ni muka Thirteen; baamara ameezi 2 gonka omu bushwere. Esaabiiti 2
enyimaho, Thirteen aguzire poroti omukyaro kya Sigawa ahu arikwenda
kwombeka enju. Eky’obusaasi, Thirteen afiire; Saturday hati n’efaakazi.
Mwene-ishe w’omugyenzi, Fourteen, yaaheza kumugambira ku hati niwe mukama
w’eitaka rya mwene-ishe. Saturday, owaagwisibwa kubi ebigambo ebi,
naaguraku Fourteen ku eitaka n’erye obwo agumize ati, “Nshemereire
kuhungura eitaka ry’omushaija wangye!” Mpaho Fourteen yaareeta enshonga omu
kooti y’ekyaro.

Q1: Egi enshonga ekashoboororwa eta kurugiirira aha biragiro n’emitwarize
y’ekyanga?

Omu kugarukanisa abantu:

1. Embaju zombi nizo zirikucwamu.

2. Embaju zombi nizikora hamwe kushoboorora enshonga yaabo.

3. Endagaano neekorwa kurugiirira aha bintu ebi buri rubaju rurikwenda,
 hamwe n’ebyo ebi bombi barikwenda.

4. Enshonga zaabo tizirikukira kuhurirwa omu rwijwire rw’abantu.

5. Embaju zombi zibaasa kuhika aha kukora endagaano omu bwire bukye.

6. Embaju zombi nizisinga orubanja.

 Omugarukanisa

 /kigarukanisa

 Encwamu

 Kurugiirira aha ki buri rubaju

 rwikiriize

 Orubaju A Orubaju B

 Okwikirizana

 /Endagaano

 /Okugarukana

Discussion:

Q4: If the mediation is not successful, what is the best situation that
could result for Thomas? What is the worst situation that could result?

Q5: What would be the best and worst situations forJoseph?Answers pg. 202

Q6: Are any of these realistic? Are any favourable?

Discussion:

Q4: If the mediation is not successful, what is the best situation that
could result for Thomas? What is the worst situation which could result?

Q5: What would be the best and worst situations forJoseph?Answers pg. 202

Q6: Are any of these realistic? Are any favourable?

Discussion:

Q4: If the mediation is not successful, what is the best situation that
could result for Thomas? What is the worst situation which could result?

Q5: What would be the best and worst situations forJoseph?Answers pg. 202

Q6: Are any of these realistic? Are any favourable?

Discussion:

Q4: If the mediation is not successful, what is the best situation that
could result for Thomas? What is the worst situation which could result?

Q5: What would be the best and worst situations forJoseph?Answers pg. 202

Q6: Are any of these realistic? Are any favourable?

Eky’okuteisaho:

Ekibuuzo 1: Heereza ebirikuhimbya hamwe n’ebirikushabwa Muhwezi na
Mugumya?

Ekibuuzo 2: Ni bantu ki oihireho Muhwezi na Mugumya abaakubaasa kuba baine
ekiri kubahimbya omu nshonga egi?

Ekibuuzo 3: Ahabw’enki kigarukanisa ashemereire kuta amaani aha
birikuhimbya embaju zombi okukira ebyo ebi barikushaba?

Eky’okuteisaho:

Teekateeka aha miringo y’okushoboorora enshonga ya Muhwezi na Mugumya.

Eky’okuteisaho:

Q4: Eby’okugarukanisa kubyakwanga, Ni kirungi ki ekyakubaasa kuba ahari
Mugumya? Ni kibiki ekyakubaasa kumubaho?

Q5: Heereza ebirungi n’ebibi ebyakubaasa kuba ahari Muhwezi
eby’okugarukana kubyakurema.

Q6: N’eby’oburyo; birimu omuhoho kandi nibirungi?

 ▪ OTAKATANDIKIRE BY’OKUGARUKANISA:

 ▪ OMU BUNAKU BW’OKUGARUKANISA:

 ▪ AHANYIMA Y’OKUGARUKANA:
</runya>
<runya parent_folder="compressedFiles.zip" id="file2565120" filename="Reviewed MoLG 2.doc">
Data type: text
Author: Ministry of Local Government

 OKWANJURA EKIHANDIIKO EKI

Nyine okushemererwa kuhango kukwanjurira ekitabo ekirikukwata aha kwongyera
amaani omu nkora ya Kooti z'Ebyanga ezirikwetwa "Local Council Courts
(LCC)" omu Rungyereza, ekigyendereire kuhwera ba memba ba Kooti y’Ekyanga
kwetegyereza n'okuta omu nkora ebiragiro ebi bashemereire kumanya.
Okwegyesebwa kwa ba memba ba Kooti y’Ekyanga ni kikuru omu kutunguura
omutindo gw'okukorera aha buringaaniza. Ekitabo eki nikiha ebyokureeberaho
hamwe n'ebintu ebikozirwe ebirikworeka ba memba ba Kooti y’Ekyanga
kwetegyereza enshonga eziri omu byanga byabo, kandi bashareho gye omu
kushoboorora obuteetegyerezana n'okureetaho obusingye/obuteekaana omu
byanga ebyo.

Ekitabo eki kirugire omu kwebuuza hanu na hariya, kwongyerera kuruga omu
mashomo ageegirwe omu mirimo n'okugamba n'abari aha bukiiko bw'emiringo
etari emwe omu gavumenti, n’abu gavumenti erikukwatanisa nabo omu mirimo
y’entunguuka (ba patina) hamwe n'abukirikukwataho. Ekitabo eki kirimu ebi
za Kooti zirabiremu, ebi zeegire hamwe n'oburemeezi obu ziine omu kukora
emirimo yaazo. Ekitabo eki kandi kirimu ebiragiro n'empindahinduka nsya
z’okutwara omu maisho Kooti z'Ebyanga.

Kutunga oburingaaniza n'ekintu kikuru aha bugabe bw'omuntu ekirikutwariramu
kutunga obuheereza, (obw'obukugu hamwe n'oburikureebwa), kwetegyereza
ebiragiro nk'oku birikugyenda, omwanya gw'omuntu arikumara kuhika aha mbuga
z'ebiragiro n'oburingaaniza hamwe n'okubaasa obuheereza (ebishare
ebirikuheebwa), kwonka kiine kutwariramu omutindo gw'obuheereza
oburikutungwa nka kuringaaniza omu kucwa emanja, obwangu bw'emanja
zirikucwerwaho hamwe n'ebyaruga omu kucwa emanja. Kooti z'ebyanga hamwe
n'obuhwezi bw'okuhorereza abatarikwebaasa byona nibigyenderera kureeba ngu
abantu boona baatunga oburingaaniza namunonga abo abatarikwebaasa hamwe
n'abooro omu Uganda.

Ekigyendererwa ekikuru n'okuhwera abantu ba Uganda, namunonga abooro, abari
ahari bugyengye hamwe n'abakazi kwetungira obugabe bwabo, oburingaaniza
kandi batuure omu busingye. Kwenda kwongyera aha birungi ebihikirweho obwo
kirikugyenderera amashomo ageegirwe, ekitabo eki nikyongyera kugyenderera
ngu ba memba ba Kooti y’Ekyanga beetegyereze entunga y'oburingaaniza kandi
bamanye oku burikuhikwaho habone oku baabita omu nkora. Obuhwezi obu kandi
bugyendereire kuhabura abantu b'ebyanga kumanya omugasho n'obujunaanizibwa
bwa Kooti z’Ebyanga.

 Nahabwekyo, abukirikukwataho nibahaburwa kuta ekitabo eki omu nkora
ahabw'okuba nikihwera ba memba ba Kooti y’Ekyanga kumanya kandi bakata
ebirimu omu nkora baaba nibacwa emishango. Kwonka, ekitabo eki kishemereire
kushomwa nainga kugyendera hamwe n'ebihadiiko by'ebiragiro ebya gavumenti
z'ebyanga ekirikwetwa 'Local Goverments Act', hamwe n'ekirikukwata aha
Kooti z'ebyanga ekya 'Local Council Regulations' hamwe n'ebindi biragiro
obwo otaireho n'ebihandiiko ebindi ebiine akakwate n'ebi kwenda kuhika aha
birungi.

Adolf Mwesige
Minisita wa Gavumenti z'Ebyanga

Okwokubanza 2015
 OKUSIIMA
Kukora ekitabo kya boona ekigyendereire kutunguura omutindo gwa Kooti
z'ebyanga kukakuratira enkora eyaakuraatiirwe obu baabaire nibakora ekitabo
ky'okutendeka abatendeki ekyakozirwe ahanyima y'okukora ebintu bingi ebi
ahaifo: enkiiko z'abukirikukwataho, kubuuza abu kirikukwataho, hamwe
n'okushoma ebihandiiko ebindi. Ekitabo eki kyo nikigyenderera ogwo omuntu
wenyini ou kiraahwere - ba memba ba Kooti z'Ebyanga - kandi nikiija kuba
nikikora nk'ekikwato kirikwegyesa kandi eky'okujurizamu reero kibahwere omu
kukora emirimo yaabo ya kooti .

Abo boona abaatumanyiise, abaatairemu obwire bwabo hamwe n'amagyezi omu
kuhandiika n'okushwijuma ekitabo kya Kooti z'Ebyanga, boona nitubasiima.

Minisiture y'Ebyanga neesiima abantu boona hamwe n'ebitongore
ebyagihwereire munonga kukora n'okumariiriza ekitabo eki ekya Kooti
z'Ebyanga.

Okwebaza okw'omutaano nikuza aha kitongore ekirikurwaniirira entegyeka
y’oburingaaniza omu by’obutegyeki ekirikwetwa Democratic Governance
Facility (DGF) abaatuhaire obuhwezi bwa sente obureeteire okukora ekitabo
eki ekya Kooti z'Ebyanga kwabaasika.

Nitwebaza obuhwezi obw'ekikugu obwatuhairwe abakuru aba Minisiture
y'Eby'ebiragiro n'ebya Kinsityushoni, ebindi bitongore by’ebiragiro
n’oburingaaniza ebirikwetwa 'Justice, Law and Order Sector (JLOS),
eitendekyero ry’ebiragiro ery’ensi yoona erya International Law Institute-
African Centre for Legal Excellence (ILI-ACLE), ekitongore ekya baapuriida
abakazi ba Ugandaa ekyetwa Uganda Association of Women Lawyers (FIDA
Uganda), Judicial Service Commission, Judicial Studies Institute, Law
Development Centre, Uganda Law Society, Uganda Law Reform Commission,
ekitongore kya gavumenti z’ebyanga ekya Uganda Local Governments
Association (ULGA) hamwe n’ekitongore ky’endembo ekya Urban Authorities
Association of Uganda (UAAU).'

Ka nyongyere nsiime obuhwezi bw'ebitongore ebirikurwaniirira oburingaaniza
nka: Minisiture y'Enshonga z'Omunda, abaramuzi, ekitongore ky'ebihome,
ekitongore kya Pooriisi, Omuhorereza wa Gavumenti, Minisiture y'eby'ekikura
ky'abantu - Ofiisi y'enshonga z'amaka - hamwe n'ekitongore
ekirikurwaniirira obugabe bw'abantu.

Kwongyerera ahari ebyo, ekitabo eki tikyakuhwaire kuri hatarabaireho
obuhwezi bw'obukugu bw'okukikora n'okukishwijuma oburikuruga omu bakozi ba
gavumenti z’ebyanga omu nshonda zoona.

Kandi nabwo, Minisiture neesiima abakozi baayo ahabw'obukugu bu batairemu
kushwijuma n'okureeba ngu ekihandiiko eki kyakorwa. Nitusiima munonga aba
'Local Councils Development Department' ahabw'omurimo muhango ogu bakozire.

Kantware omugisha ogu kwebaza abeebembezi b'eby’obutegyeki omu Minisiture
hamwe n'aba memba abarikwebembera abakozi ahabw'obuhwezi bwabo.

Ekitabo eki ekya Kooti z'Ebyanga nikiija kukora omurimo muhango omu kuhwera
abarikukora omu za Kooti omu kuramura n'oburingaaniza. Ba memba ba Kooti
y'Ekyanga baaba batendekirwe gye reero bakeeteerana nibaija kukuratira
ebiragiro by'obugabe bw'abantu hamwe n'oburingaaniza omu kuramura abantu
b'ebyanga byabo. Eki nikiijaa kukyendeeza omwijuro gw'emishango aha Kooti
z'aha rurengo rwa disiturikiti, kireeteho empandiika n'embiika gye
y'ebitabo, abatarikwebaasa nk'abaana hamwe n'abakazi batunge oburingaaniza,
kandi kikyendeeza omuhendo gw'abantu abarikujurira ngu baabashariire kubi.

Patrick K. Mutabwire
Oshutami omu Ntebe y’Omuhandiiki w’Entuura
Okwokubanza 2015
ORUKARARA RW’EBICWIRWE BUGUFU

DGF Democratic Governance Facility
HRBA Human Rights-Based Approach
ILI-ACLE International Law Institute-African Centre for Legal
Excellence
JLOS Justice, Law and Order Sector
LC Local Council
LCC Local Council Court
MoJCA Ministry of Justice and Constitutional Affairs
MoLG Ministry of Local Government
ULGA Uganda Local Governments Association
UN United Nations
UAAU Urban Authorities Association of Uganda
 EBIRIMU

|ENYANJURA |...................................................|i |
| |........................ | |
|OKUSIIMA |...................................................|ii |
| |........................ | |
|EBICWIRWE BUGUFU |...................................................|iii |
| |........................ | |
|EBIRIMU |...................................................|iv |
| |........................ | |
|EBYONGYEIRWEHO |...................................................|vi |
| |....................... | |
| | | |
|ENSHOBOORORORA |...................................................|1 |
|y'ebigambo |........................ | |
|ENTURUKIIRIRO |...................................................|5 |
| |........................ | |
| | | |
|OMUTWE I |EBIRIKUKWATA AHA KOOTI Z'EBYANGA HAMWE N'EBIRAGIRO| |
| |BIRIKUZITEGYEKA .......................... |6 |
|OMUTWE II |OBUGABE |13 |
| |BW'ABANTU...................................... | |
|OMUTWE III |OKU KOOTI Z'EBYANGA ZISHEMEREIRE KUTWAZAMU |24 |
| |EBIRAGIRO................................. | |
|OMUTWE IV |ENKORA YA KOOTI |35 |
| |Z'EBYANGA........................... |36 |
| |EISHOMO 1: BA MEMBA BA KOOTI Z'EBYANGA |43 |
| |...................... | |
| |EISHOMO 2: EBI KOOTI Z'EBYANGA ZISHEMEREIRE KUKORA|48 |
| |N'OBUKOMO /OBUSHOBOOROZI | |
| |BWAZO........................... | |
| |EISHOMO 3: EMPEERA YA KOOTI Z'EBYANGA, EBISHARE | |
| |HAMWE N'EMITANGO ...... | |
|OMUTWE V |ENKORA YA KOOTI Y'EKYANGA |52 |
| |.......................... | |
| |EISHOMO 1: ABANTU ABASHEMEREIRE KUBA BARI OMU KOOTI|53 |
| |Y'EKYANGA BARIKUHURIKIZA EBIRIKUGYENDA OMU MAISHO | |
| |...................................................|56 |
| |.. | |
| |EISHOMO 2: ENSHONGA EZIRIKUKWATA AHA BANTU: |69 |
| |KUHURIKIRIZA HATABAIREHO |74 |
| |OKUSHARAHO/KUCWAMU.................................| |
| |..... |85 |
| |EISHOMO 3: ENSHONGA EZIRIKUKWATA AHA BANTU: | |
| |KUHURIKIRIZA OMUSHANGO . |89 |
| |EISHOMO 4: ENSHARAHO/ENCWAMU YA KOOTI Y'EKYANGA | |
| |HAMWE N'OKURIHA |92 |
| |EISHOMO 5: OKUHENDA EBIRAGIRO BYA BURIIJO/KITAKA: | |
| |EBISHEMEREIRE KUKORWA OKUHOZA KUTAKABAIREHO HAMWE | |
| |N'OMU KUHOZA...................... | |
| |EISHOMO 6: OKU KOOTI Y'EKYANGA ESHEMEREIRE | |
| |KUBIIKA EBITABO........................ | |
| |EISHOMO 7: KUJURIZA | |
| |......................................... | |
|EISHOMO VI |KUKORA AHA NSHONGA EZIRI OMU ITEEKA RY'OBUTABANGUKO|99 |
| |BW’OMU | |
| |MAKA...............................................| |
| |......... | |
|EISHOMO VII |KUKORA AHA NSHONGA EZIRI OMU ITEEKA |106 |
| |RY'ABAANA/EKIRAGIRO KY’ENSHONGA Z’ABAANA | |
|EISHOMO VIII |KUKORA AHA NSHONGA EZIRI OMU ITEEKA ERIRIKUKWATA |120 |
| |AHA MATAKA G'OBURAGWA/G’ENSIKIRANO................ | |
|EISHOMO IX |KUGARUKANISA.......................................|133 |
| |.................... | |
|KOOTI X |KOOTI Z'EKYANGA KWEGYEZAMU ................ |149 |

|EBYONGYEIRWEHO | |
| |155 |
|........................................................................| |
|.... | |

 ENSHOBOORORA Y'EBIGAMBO
 Kushoboorora ebigambo bimwe ebikozesiibwe omu kitabo eki

Kitabaarizibwa - Omuntu aine orubanja; ou barikutabaariza omu kooti.

Eiteeka - ekiragiro ekikozirwe kandi kikahinguzibwa eishengyero rya Uganda.

Kuhutaaza (n'ekicumuro) - okuteera omuntu kukarugamu okuhutaara nainga
obuhuta.

Endwano (n'ekicumuro) - Kurwanira omu rwijwire.

Kushaba ekiganyiro/okusaasirwa - Omushobya eki arikugambira ou yaashobeza
ngu amusaasire yaamushobeza.

 Kujuriza - Omuntu ku yaakuba atarikwikirizana n'ebyasharwaho kooti reero
akatabaaza omu kooti erikukiraho arikushaba ngu ebyasharwaho bigarukwemu.

Owaajuriza/Kijuriza - Omuntu atarikwikiriza n'eki kooti yaasharaho,
orikushaba kooti erikukiraho ngu ebyasharwaho bigarukwemu.

Okuteera (Nigucwibwa kitaka)-Omuntu kureetera muntu ondiijo kutiina ngu
naabaasa kumuhutaaza.

Okutiinatiinisa n'okuteera (Nigucwibwa kitaka) - Omuntu yaatiinatiinisa
ondiijo ngu naija kumuhisyaho akabi nainga kutabangura omuntu ondiijo kandi
akagumizamu akamuhisyaho obuhuta.

Eitungo - Ekintu kyona ekirikubaasa kurugwamu sente, ebintu, eitaka,
n'ebintu ebindi.

 Okukwata n’okuguza ebintu- Nikimanyisa ngu ebintu by'omuntu nibitwarwa
kooti kandi ebiguriza omu rweteereine kwihamu sente za kooti hamwe
n'owaasinga orubanja, owaasingwa yaaba atarikubaasa nainga atarikwenda
kuzishashura.

Okubiisya - Eki nikikwata aha manja ezi omuntu omwe arikubiisya ondi ekintu
kye nainga akakimutiiza ahabw’enshonga ei baikirizanaho, reero we ori
akakinageijura.

Ekiragiro ky’ekyanga - ekiragiro ekirikukorwa akakiiko k'ekyaro/ekicweka,
omuruka,woodi, egomborora/tahuni kanso nari diviijoni.

Omwana - Omuntu weena atakahikize myaka 18 y'obukuru.

Orubanja orurikucwibwa kitaka – Emanja ezi owaashobya arikuheereza nari
akakorera ekintu ou yaashobeza.

Ekicumuro - Emanja ezi omuntu arikukora agyendereire kucumura kandi ezi
Gavumenti erikushoboorora erikukoma abantu abo, kubatangisa nainga
kubashashuza sente z’omuringo ogundi gwona.

Omutwe – Omutwe gw’omushango ogutabaaziibwe omu kooti.

Kitabaaza - Omuntu orikutwara okwetomboita kwe omu kooti.

Okukwata/okuteera okwa butoosha – Okukoresa amaani kutiinatiinisa omu
ogyendereire nari otagyendereire. Okuriha – Ekiragiro kya kooti
ekirikuragiira owaasingwa orubanja kushashura owaarusinga esente ezi
afeereirwe nari kumuha ekintu kyona ekirikubaasa kurugamu sente.

Obukugu – Emyoga n’okumanya okuri kuhwera omuntu kukora emirimo ye.

Okwetomboita – omushango oguri kutabaazibwa omu kooti

Endagaano – Okwikirizana okuhandiikirwe nari okw’akanwa ahagati y’embaju
ibiri (2) nari eziri kukiraho, obwo zirikwikirizana ngu rumwe ruheereze
obuheereza nari ekintu ekirikuhanisibwamu sente nari ebindi bintu.

Okuhindura/okwiba – Omuntu okutwara ebintu bitari bye, akabakikoresa, obwo
arikubiima nyinabyo.

Sente y’okufeerereza – Ekiragiro kya kooti ekiri kushaba orubaju rumwe
kushashura sente ezi orubaju orundi rukoraise omu kureeta omushango omu
kooti.

Kibanza- Omuntu ou ondiijo ayegurizeho sente nari ekindi Kintu.

Akacweka ka sente - akacweka kamwe ka sente karimu emitwaro ebiri
(20,000/=) ya Uganda.

Ekiragiro ky’ekyanga ekikuratira emitarize n’ebiragiro byakyo – Emitwarize
y’abantu b’ekyanga erikwikirizibwa nk’ebiragiro omu kyanga ekyo:
Neeyagamira ebyafaayo, emigyenzo hamwe n’ebindi bintu by’enzaarwa
eby’ekyanga ekyo.

Eitaka erikutegyekwa ebiragiro by’ekyanga – Ahu eitaka riri omu mikono
y’ekyanga, nainga oruganda, nari ekika, obwo rikuhwera abantu boona kandi
rikakoresibwa kurugiirira aha biragiro n’emitwarize yaabo.

Eibanja – Omuhendo gwa sente (nari ekintu kyona) oguri kubanzibwa omuntu,
kurugiirira aha ndagaano ekozirwe embaju ibiri (2).

Kibanzibwa – Omuntu arikweguza sente ow’ondiijo (Kibanza).

Okurangiirira – Kooti okurangiirira obugabe bw’embaju zombi, obwo etari
kuha kiragiro.

Okwehayo – Omuntu kukora emirimo ye n’okwehayo. When a person carries out
his/her duties with commitment n’omujinya.

Okushoroora – okutwariza kubi omuntu okuri kwegamira oruganda, erangi,
oburema, enyikiriza, orurengo rw’eby’entaatsya, nari ebindi nk’ebyo.

Baanyin’omwoga – Ebitongore bya Gavumenti hamwe na banywani baayo omu
by’entunguuka abari kuragiirwa kuhisya aha bantu obuheereza hamwe
n’okurinda obugabe bwabo.

Kuta omu nkora- Kukora ekyaragiirwa

Ohubame – ekirikureetwa orubaju rukureeta omu kooti kushagika empoza
yaarwo.

Oburingaaniza - Okutwariza abantu boona omu muringo gumwe.

Emicwe - Ebiragiro by’entwaza ebiri kuhwera abantu kutaanisa ekibi
n’ekirungi; okumanya ekikuru, ekiri kwetengwa nainaga ekiri kwikirizibwa.

Okwetomboita okutarimu nsha –Enshonga etarimu muhoho erikureetwa omu kooti.

Ekiragiro ky'okuhabura omwana - ekiragiro kya kooti ekirikuta omwana
owaashobya omu mikono y'omuntu nainga ekitongore ngu amureeberere kandi
amuhabuure.

Omuhunguzi - Omuntu aine orusa kuheebwa ebintu by’omuntu ahanyima y’ogwo
muntu kufa.

Obwakireereetsi- Burimu obwamaraaya, okuteera zaara, okutabangura
obusingye, okuzeereera, n’ebindi nk’ebyo ebiri kukorerwa omu bantu.

Obutagwera-rubaju - Nikimanyisa omuramuzi kucwamu atarikutiina,
atarikugoberera, nainga okugira eitima. Okwetongora - Nikimanyisa omuramuzi
orikukoresa ebiragiro kutari kutiinisibwa nari kubeihabeihwa kuruga omu
bantu abandi nk'abanyabuzaare, ab'eby'obutegyeki, ebitongore n'abandi.

Emitwarize mirungi- Okuba ow’amazima, okugira emicwe n’okukora ebintu omu
murino gwenyini.

Obushoboorozi- obushoboorozi bwa kooti kuhurira orubanja

Encwamu/ensharaho/mu- Kooti okurangiirira owaasinga n’owaasigwa orubanja.

Ekibanja- poroti y’eitaka

Omuringo gw’okugiramu eitaka (gw’okuba mukama w’eitaka) – Oku abantu buntu,
nari zaaguruupu z’abantu barikuba bakama b’eitaka barikukuratira ebiragiro
n’emitwarize y’ekyanga.

Obushoboorozi bw'ebiragiro - Obushoborozi bw'ebiragiro obu kooti eine
kuhurira nainga kucwa emanja.

Eibanja – Ekintu ky’omuhendo (nka sente) ekirikuheebwa omuntu owaikiriza
kukigaruraho nari kukishashura kurugiirira aha bushonshorokye obu
yaikirizanaho n’omuntu owaakimuheereza.

Okushiisha ebintu nkana- Ekikorwa ky’okushiisha ebintu by’omuntu ondiijo
ekiri kuhenda ebiragiro eki omuntu arikukora ayekundeire.

Minisita – Minisita wa Gavumenti z’Ebyanga.

Minisiture – Minisiture ya Gavumenti z’Ebyanga

Omuntu arikuhorereza omwana – Omuntu orikujwekyera omwana, omurema nari
omuntu weena otarikubaasa kwejwekyera kurungi omu kooti.

Ekiragiro kya kooti – Eki kooti yaaragiira ngu kikorwe.

Ekiragiro kya disiturikiti- Ekiragiro ekikozirwe akakiiko ka disiturikiti.

Orubaju- Omuntu ari omu rubanja – kitabaaza nari kitabaarizibwa.

Nyakutuntuza – Omuntu orikuteeberezibwaho kuba yaakozire ekikorwa kyona
ekiine akakwate n’obutabanguko bw’omu maka.

Entwaza nungi – Kukora nk’oku entwaza n’ebiragiro by’ekyanga birikuragiira.

Obwamaraaya – Okwegaita n’omuntu omu by’omubonano ahabwa sente.

Koramu– omubaro gw’anatu abashemereire kuba bari omu kooti yaaza kutandika
kuhurira orubanja.
Okugarukanisa – Okugaruraho enkoragana nungi n’omukago ahagati y’embaju
ezibaire zigizire obutaikirizana.

Ekiheneso – Eki kooti erikucwamu ngu owaasingwa orubanja akore; ekiri
kuhebwa owaasinga orubanja kumushemeza.

Okugaruzaho – Kooti okushaba owaasingwa orubanja kugaruraho ebintu bya
kitabaaza nari okumugarura omu mbeera ei yaabaire arimu orubanja
rutakabaireho.
Abaine obugabe – Baamemba b’ekyanga abaine obugabe kushaba baanyin’emyoga
kubaheereza abantu b’ekyanga obuheereza.
Okushashurira ebya mageyendo – Okushashurira ebintu n’obuheereza
ebitarabire mumateeka.
Omwanya ogu kooti eineho obushoboorozi – Obushoboorozi bwa kooti kuhurira
emanja eziri omu kicweka eki erimu.
Obushuma – Okutwara ekitari kyawe, obwo mukama waakyo atakwikireize, kandi
otarikwenda kukigaruza.
Okucwekanisa (orubanja orushoboororwa emitango) - Omuntu okutaaha omu
eitaka ry’ondiijo, nari okuteganisa eihoreere ry’ondiijo, okushemererwa
hamwe n’okuremesa omuntu kuba mukama w’eitaka.
Okucwekanisa (Ekicumuro)- Okutaaha omu Kintu ky’omuntu, akwikiriize nari
kwanga kushohora ahanyima y’obwire bw’okuba omu Kintu ekyo bwahwayo, obwo
ogyendereire kucumura, kutiinatiinisa, kujuma nari kugwisa kubi omuntu.
Okwetomboita okutarimu muhoho - Enshonga etaine buhamizo ereetsirwe omu
kooti.
Orubanja orugyendereire kugwisa kubi kwonka – Enshonga erikureetwa omu
kooti, baitu egyendereire kuteganisa n’okunyiizya omuntu.
Ohutaaziibwe – Omuntu otungire obuhuta, nari okukorwa kubi kwona, okurugire
omu rubanja nari akatabanguko koona.
Omujurizi – Omuntu orikumanya ebiri kukwata aha rubanja oruri omu kooti.
 ENTURUKIIRIRO

Ekitabo eki kikozirwe kuhwera ba memba b'akakiiko ka Kooti y'Ekyanga
kutunga obukugu kuruga omu kutendekwa. Ekitabo kigyendereire kuhangusya aha
nkora y'okwetongora ei Uganda eteireho kuha ab'akakiiko ka Kooti y'Ekyanga
obukugu bw'okushara emanja omu buringaaniza.

Ekitabo eki kirimu emitwe ikumi yoona hamwe. Omutwe gw'okubanja gurimu
ebirikukwata aha Gavumenti ya Uganda, enkora y'okwetongora, omurimo gwa
Kooti z'Ebyanga omu kushara emishango n'oburingaaniza, hamwe n'ebiragiro
ebirikutegyeka Kooti z'Ebyanga. Omutwe gwa kabiri niguhwera boona
abarikwejumbira omu murimo ogu kwetegyereza obugabe bw'abantu – ahu
burikuruga, ahabwenki bwine omugasho kandi oku bushemereire kutwazibwa
ab'akakiiko ka Kooti z'Ebyanga baaba nibasharaho eky'aha muheru. Omutwe gwa
kashatu nigushoboorora aha bikwatiraine n'emitwarize y'abanyabiragiro,
erikushoboorora aha bukuru bwayo kandi oku eshemereire kuteebwa omu nkora
Kooti z'Ebyanga omu kukozesa obujunaaniza bu babahaire omu mateeka. Omutwe
gwa kana n'ogwa kataano nibyanjurira abashomi b'ekitabo eki ebyetengo
n'entwaza eteirweho omu kiragiro ekirikutegyeka Kooti z'Ebyanga omu muringo
gurikubooreka ahabwenki entwaza egi erikwetaagisa kutari kufa kukwata
amateeka omu mutwe. Omutwe gwa mukaaga n'ogwa mushanju neeha abashomi
obujunaanizibwa bwa Kooti z'Ebyanga ahansi y'eiteeka ry'Obutabanguko
bw'Omumaka eririkwetwa 'Domestic Violence Act' hamwe n'ery'abaana
eririkwetwa 'Children Act'. Omutwe gwa munaana nigushoboororera abashomi
aha bujunaanizibwa bwa Kooti z'Ebyanga omu kushoboorora obutaikirizana
obwakubaho omu nshonga z'eitaka ery'oburagwa/er’ensikirano. Omutwe gwa
mwenda niguha ab'akakiiko ebikwato by'okushoboorora obutaikirizana
oburikubarukaho nk'omuringo gw'okuhweraho za kooti. Ekitabo nikihendera
n'omutwe gw'eikumi ogurikuha ekyokureeberaho kya Kooti y'Ekyanga
ekirikworeka omuhanda gw'okuta ebyayegwa omu mitwe eyaashoboororwa aha
nyimaho omu nkora barikugyendera aha mateeka ga Kooti y'Ekyanga. Ebyo
byona obitaireho, ekitabo kikuru ky'okujuriramu ni Konsityushoni ya Uganda,
Eiteeka rya Gavumenti z'Ebyanga, Eiteeka rya Kooti y'Ekyanga, ebiragiro bya
Kooti z'Ebyanga hamwe n'endagiiriro ya Kooti z'Ebyanga.

Buri kicweka kikozirwe omu muringo gw'okuhwera abashomi kwetegyereza n'oku
baakubaasa kukozesa ebi baayega omu mirimo yaabo nka ba memba ba Kooti
y'Ekyanga. Kwenda kutungamu akarungi omu puroguraamu egi, abagirimu
bashemereire boorekye eki baakubaasa kuba bataayetegyereza ahabw'okuba ekyo
nikiija kureetaho okwega n'okubagana ebyayegwa.

Nk'oku kirikworekwa omu Eiteeka rya Kooti y'Ekyanga erya 2006, Kooti
z'Ebyanga "obutatwara bukugu bw'ebiragiro n'okubigyenderaho makushu" omu
kuhuurira n'okushara emishanga/enshonga. Nahabwekyo, ekigyendererwa
tikwenda ngu ba memba ba Kooti bamare gakwata ebiragiro makushu, kwihaho,
kureeba ngu nibeetegyereza ahabwenki ebiragiro ebimwe nibikora, ni bugabe
ki obu ebiragiro ebi biine kuba nibarinda, kandi ni nkahi ahu baakubaasa
okumanyisibwa omu kitabo ahu baakubaasa kujuriza.

|OMUTWE I |
|ENTURUKIRIRO HAMWE N'EBIRAGIRO |
|ORUPAPURA |

Ekigyendererwa
kikuru......................................................................
......................7

EBIRAAYEGWE.................................................................
......................................7

Enturukiriro y'ebicweka bya Gavumenti ya Uganda
...............................................8

Omurimo gwa Kooti z'Ebyanga
............................................................................
...9

 OMUTWE I

 ENTURUKIIRIRO HAMWE N'EBIRAGIRO

|EKIGYENDERERWA KIKURU |Kwanjurira |
| |abeetabire/abeejumbizi/abashomi/abakozozesa |
| |b'ekitabo eki amataagi ga gaavumenti ya |
| |Uganda, omurimo gwa Kooti y'Ekyanga omu |
| |kukora oburingaaniza omu Uganda hamwe |
| |n'ebiragiro ebirikutegyeka Kooti z'Ebyanga. |
|EBIRAAYEGWE |Aha muheru gw’eishomo, abaryetabiremu |
| |bashemereire: |
| | |
| |Kumanya omurimo gw'amataagi agarikukora |
| |gavumenti ya Uganda. |
| |Kwetegyereza ebyafaayo hamwe n'ebirungi |
| |by'okwetongora omu Uganda |
| |Kumanya amaani n'oburemeezi bya Kooti |
| |z'Ebyanga omu kureetaho oburingaaniza. |
| |Kwetegyereza ebiragiro birikukwata aha Kooti |
| |z’Ebyanga |
|OBWIRE |ESHAAH 1 N'EDAKIIKA 30 |
|EbiRIMU |Enturukiiriro y'amataagi ga gavumenti ya |
| |Uganda |
| |Kwetongora omu Uganda |
| |Omurimo gwa Kooti z'Ebyanga omu kutaho |
| |oburingaaniza |
| |Ebiragiro ebirikukora aha Kooti z'Ebyanga |

|ENTURUKIRIRO Y'AMATAAGI GA |Gavumenti ya Uganda erimu ebicweka/amataagi |
|GAVUMENTI YA uGANDA |ashatu: |
| |EITAAGI ERIRIKUTEGYEKA; |
| |EITAAGI ERIRIKUKORA AMATEEKA; na |
| |EITAAGI ERIRIKUTA AMATEEKA OMU NKORA . |
|EITAAGI ERIRIKUTEGYEKA |Eitaagi eririkutegyeka niryebemberwa |
| |omwebembezi w'eihanga rya Uganda orikukora |
| |nka mukuru w'eihanga rya Uganda kandi agaruka|
| |akora nka omuduumizi w'amahe. |
| | |
| |Eitaagi eri niryorekyerera kandi ritegyeka |
| |emirimo ya gavumenti. Purezidenti niwe |
| |arikutaho orukiiko rukuru orurikwetwa |
| |Kabineti, orurimu ba minisita hamwe |
| |n'omuhorereza wa gavumenti. Kabineti niyo |
| |erikukora ebiragiro omu iziina rya gavumenti;|
| |neekora n’endiijo mirimo nk'oku ebiragiro |
| |birikugira. |
| | |
| |Emirimo y'eitaagi eri emingi neekorwa |
| |ebitongore ebindi biingi bya gavumenti |
| |nk'ekitongore ekirikureeberera abakozi |
| |b'eihanga, akakiiko k'oby'obwegyese, akakiiko|
| |k'eby'amagara hamwe n'akakiiko k'ebiragiro, |
| |akarikutaho kandi kakafubira abakozi ba |
| |gavumenti. Abakozi ba gavumenti abarikukora |
| |omuri buri minisiture nibataho kandi bata omu|
| |nkora ebiragiro. |
|EISHENGYERO |Omurimo mukuru gw'eishengyero n’okukora |
| |amateeka/ebiragiro ahari buri kintu kyona |
| |ky'obusingye, obutebeekana, entunguuka hamwe |
| |n'obwebembezi burungi omu Uganda. Eishengyero|
| |riine obujunaanizibwa bw'okurinda |
| |Konsityushoni ya Uganda n'okwongyera amaani |
| |omu ntegyeka ekuratira eky’abaingi |
| |(demokurase). Eishengyero niryetegyereza, |
| |riteisa kandi rishwijuma ebiteiso ebyanjwirwe|
| |kandi ebitakahinguziibwe nk'amateeka. |
| | |
| |Eishengyero rya Uganda ririmu abajwekyerwa |
| |kuruga omu nshoda zoona otairemu za |
| |disiturikiti, ebicweka ebindi, abakazi, |
| |amahe, abakozi, eminyeeto hamwe naabo abaine |
| |oburema aha mibiri yaabo. |
| | |
| |Omuhwezi w'Omwebembezi w'eihanga hamwe na ba |
| |minisita abatari bajwekyerwa nibaza omu |
| |ishengyero nk'abaikiriziibwe abarikubaasa |
| |kuza omu ishengyero kwonka tibaine rusa |
| |rw'okuteera akaruuru haaba hariho enshonga |
| |y'okusharaho. |
| |Obumwe n'obumwe, eishengyero niribaasa, obwo |
| |ririkugyendera aha biragiro, rihe |
| |obujunaazibwa bw'okukora ebiragiro, abandi |
| |beebembezi nka minisita, n'ebindi bitongore |
| |by'ebyanga. |
| | |
| |Ekyokureeberaho, Eiteeka rya gavumenti |
| |z’ebyanga niriha obukiiko bwa disiturikiti |
| |obushoboorozi kukora ebiragiro byabo |
| |(ebiragiro byabo nkabo omu disiturikiti egyo)|
| |kandi n'obukiiko obw'ahansi yaayo nabwo |
| |kukora ebiragiro ebyabo ebirikwetwa bye-laws |
| |(ebi n'ebiragiro ebirikukora omu byanga |
| |by'aha kyaro. Ebiragiro ebyo byona |
| |bishemereire kuba nibiikirizana na |
| |Konstityushoni ya Uganda nainga ekiragiro |
| |kyona eky'aha rurengo rw'eihanga. |
|EITAAGI RY'EBIRAGIRO |Eitaagi eri rikozirwe embuga |
| |z'amateeka/ebiragiro eririkushoboorora |
| |obutaikirizana ahagati y'abantu, ebitongore |
| |hamwe na gavumenti. Eitaagi eri |
| |nirishoboorora kandi rita omu nkora |
| |Konsityushoni ya Uganda hamwe n'ebinddi |
| |biragiro. |
| | |
| |Eitaagi ry'ebiragiro eri nirigaruka |
| |rireeberera Kooti z'Ebyanga. Okujurira Kooti |
| |y'Ekyanga nikimanyisa kuza aha Kooti y'aha |
| |rurengo rwa disiturikiti eya Magyesitureeti. |
|ENKORA Y'OKUHA OBUSHOBOOROZI|Kuruga 1992, gavumenti ya Uganda, erikurabira|
|BUMWE GAVUMENTI Z'EBYANGA |omu Minisiture ya gavumenti z’ebyanga, etwire|
|OMU Uganda |neetwara omu maisho enkora ya |
| |'decentralisation' ahu obushoboorozi bwa |
| |gavumenti ya rwagati obukwatiraine |
| |n'enkurakurana, enteekateeka, kubaasa |
| |eby'esente, hamwe n'okukora emirimo |
| |y'obutoosha hamwe n'okusharaho aha nshonga |
| |z'ebiragiro n'obuheereza bikagaruka aha |
| |gavumenti z’ebyanga ezi abantu beetooraniire.|
| | |
| |Obushoboorozi obu Minisiture ya gavumenti |
| |z’ebyanga nk'oku buri omu kacweka ka 95-98 |
| |omu iteeka rya gavumenti z’ebyanga (cap. 243)|
| |butwariiremu, n'obu buraabe butarikukoma aho:|
| |kukwataganisa, obuhwezi, kureeberera, kuha |
| |obuhwezi bw'obukugu, omu gavumenti z’ebyanga |
| |zoona omu ihanga. |
| | |
| |Ebirungi ebiri omu kuha obushoboorozi bumwe |
| |gavumenti z'ebyanga |
| |Ebirungi ebirimu n'ebi ahaifo: |
| |Kuheebwa obushoboorozi nikikyendeeza |
| |oburemeezi obu gavumenti ya rwagati erikuba |
| |eyekoreire bw'okuhisya obuhereza haihi |
| |n'abantu, ekyo kigiha obwire bw'okuta amaani |
| |aha nshonga ezindi z'okukora ebiragiro |
| |by'eihanga, enteekateeka hamwe n'okutaho |
| |omutindo. |
| | |
| |Kugarura obushoboorozi omu gavumenti |
| |z'ebyanga nikiha omugisha abantu ba Ugandda |
| |kwejumbira omu nteekateeka, n'okusharaho aha |
| |rurengo rw'ekyanga. |
| |Nikyongyera kihwera abantu kutunga obuheereza|
| |haihi nabo ahabw'okuba abarikuheereza nibaba |
| |nibakorera omu byanga ahu abantu barikutuura.|
| | |
| |Obushoboorozi bumwe omu gavumenti z'ebyanga |
| |nibuha omugisha ebibiina by'abantu ebimwe |
| |nk'abakazi, eminyeeto, abantu abaine oburema |
| |aha mibiri yaabo, abagurusi n'abakaikuru |
| |kwejumbira omu kusharaho aha nshonga |
| |ezirikubakwataho. |
|OMURIMO GWA KOOTI Z'EBYANGA |Ebyafaayo bya Kooti z'Ebyanga |
|OMU KUKORA OBURINGAANIZA | |
| |Omu bwire bw'ekishaka/bw'orutaro orwa |
| |'National Resistance Movement (NRM) orwa |
| |(1981-1986) ebicweka ebi abaheekyera baabaire|
| |bahamba, bakaba batamu obukiiko bwa |
| |Rwangisiriza oburikwetwa Resistance Councils |
| |(RCs). Obukiiko obwo bukaba bwine |
| |obushoboorozi bw'okukorera abantu hamwe |
| |n'okushara emanja omu byanga bi bwabaire |
| |burimu. Gavumenti ya NRM ku yaagiire aha |
| |butegyeki omu gwa 1986, ekateeraho kimwe |
| |ekiragiro ky'obukiiko bwa Rwangisiriza, 1987,|
| |obwateeriirweho kimwe nk'ekiragiro omu ihanga|
| |ryona. Obukiiko bwa Rwangisiriza kuheebwa |
| |obushoboorozi bw'okuramura emishango |
| |bukatongozibwa ekiragiro eky'akakiiko ekya |
| |1988. |
| | |
| |Kooti z'Ebyanga, nk'oku zaizire kumanywa aha |
| |kutongoza Konsityushoni ya Uganda eya 1995 |
| |bukanjurwa burikurugiirira aha nteekateeka |
| |y'oburingaaniza bwa boona hamwe n'enkora ya |
| |demokorase. Kooti z'Ebyanga zikateebwaho |
| |kuhwera oburemeezi oburikushanga n'enkora ya |
| |Kooti eza buriijo. |
|AMAANI GA KOOTI Z'EBYANGA |Amaani ga Kooti z'Ebyanga nigashoboororwa |
| |omuri ebi ahaifo: |
| | |
| |Kooti z'ebyanga ziri haihi n'abantu ba |
| |buriijo. |
| |Aha kyaro/kyanga hamwe n'aha rurengo |
| |rw'omuruka, Kooti z'Ebyanga zishemereire |
| |kuteererwa akaruuru. Nahabwekyo zikoriirwe |
| |kuhikiiriza kandi zikareeba ngu zaakorera |
| |abantu abu zirikuheereza. |
| | |
| |Nabwo, aha rurengo rw'egomborora/tahuni |
| |nainga eishaza/diviijoni Kooti z'Ebyanga |
| |nizirondwa bakuru b'obukiiko bwabo omu |
| |magomborora/tahuni/masaza nahabwekyo |
| |nibajunaanwa abantu abu barikuheereza. |
| | |
| |Ahabw'okugira ngu ba memba ba Kooti z'Ebyanga|
| |nibatuura n'abantu omu byanga byabo, |
| |nibeetegyereza enshonga n'oburemeezi |
| |bw'abantu hamwe naabo abarikukoresa za Kooti.|
| | |
| | |
| |Kooti z'Ebyanga nizitwaza mpora kandi |
| |nizikozesa orurimi rw'enzaarwa oru abantu |
| |b'ekyanga barikwetegyereza kurungi. |
| |Omuhendo gw'esente gw'okureeta omushango omu |
| |Kooti y'Ekyanga ni mukye wagyeragyeranisa |
| |n'ogwa kooti ezindi. |
| | |
| | |
| |Kooti z'Ebyanga nizigyezaho kugarukanisa |
| |abantu obwo zirikushoboorora enshonga zaabo |
| |zireetaho obutebeekana kutari kureeka abantu |
| |bakareebana barikworeka obwangani omu kooti. |
| | |
| |Kooti z'Ebyanga nizihurira kandi zishara |
| |emishango juba wagyeragyeranisa na kooti |
| |ezindi nk'eza haidaara rya disiturikiti. |
|Oburemeezi bwa kooti |Oburemeezi obukuru bwa za Kooti z'Ebyanga |
|z'ebyanga |nibushoboororwa ahaifo: |
| | |
| |Ba memba ba Kooti z'Ebyanga abamwe tibeegire |
| |kurungi. Nahabwekyo, baine obuzibu omu |
| |kushoma n'okuhandiika. |
| |Ba memba abamwe tibarikumanya ebiragiro n'obu|
| |byakuba ebirikutandikirwaho nangwa n'omurimo |
| |gwabo hamwe n'obujunaanizibwa tibarikubimanya|
| |nk'oku birikurambikwa gye omu biragiro. |
| |Ba memba ba Kooti y'Ekyanga obumwe n'obumwe |
| |nibashara emishango etari yaabo nari shi ei |
| |bataineho bushoboorozi nk'okutoroboza obwana |
| |buto. |
| | |
| |Obwire obwingi, ba memba ba Kooti y'ekyanga |
| |tibaine nari shi tibarikutunga Konsityushoni,|
| |Eiteeka ry'Ekyanga erya 2006, Ebiragiro |
| |by'ekyanga ebya 2007 hamwe n'ebindi |
| |bihandiiko by'omugasho. |
| | |
| |Okusharaho/kucwamu kwa Kooti z'Ebyanga obwire|
| |obwingi tikurikugyenderera bugabe bw'abakazi,|
| |obw'abaana, abantu abaine oburema aha mibiri |
| |yaabo hamwe n'abakaikuru n'abagurusi nk'oku |
| |kirikurambikwa omuri Konsityushoni y'eihanga.|
| | |
| | |
| |Ba memba ba Kooti z'Ebyanga abamwe nibarya |
| |ebituga. Kandi obundi n'obu baakusharira aha |
| |mazima, abantu abamwe nibabaasa kugira ngu |
| |bariire ebituga. |
| | |
| |Kooti z'Ebyanga obumwe tizirikumanya kubiika |
| |bihandiiko by'emishango kurungi, |
| |ekirikureetaho oburemeezi omu kujuriza. |
| | |
| |Kooti z'Ebyanga obumwe n'obumwe nizitunga |
| |oburemeezi kuta omu nkora eki zishazireho. |
|EBIRAGIRO EBI KOOTI | |
|Z'EBYANGA ZISHEMEREIRE | |
|KUKORERAHO | |
|KONSITYUSHONI YA Uganda |Konsityushoni niyo Ishe-biragiro nkuru omu |
| |Uganda. Eki kimanyisa ngu buri biragiro byona|
| |ebirikuza aheeru ya Konsityushoni ni busha. |
| |Konsityushoni niyo mpagi ahu buri eitaagi |
| |ry'ekiragiro ryona ririkuruga. Konsityushoni|
| |einemu ekiragiro ky'okutaho Kooti z'Ebyanga |
| |nka kimwe ahari ebyo ebiri omu nk'ora y'okuha|
| |obushoboorozi ebyanga. Ekicweka 129(1) ekya |
| |Konsityushoni nikishoboorora ahari zaakooti |
| |eziri ahansi ya Kooti enkuru, Kooti |
| |ey'okujurizamu hamwe na Kooti y’enshonga za |
| |Konsityushoni. Okutaho Kooti z'Ebyanga |
| |n'okuhikiiriza ebiri omu Konsityushoni ngu |
| |abantu ba Uganda baine kwejumbira omu |
| |kukorerera oburingaaniza. Ekicweka 126(1) |
| |ekya Konsityushoni nikigira ngu: |
| |“Obushoboorozi bw'amateeka niburuga omu bantu|
| |kandi nibuza kukorwa za kooti eziraabe |
| |zitairweho Konsityushoni egi omu iziina |
| |ry'abantu. Nibuza kugyendera aha biragiro, |
| |emicwe n'enteekateeka y'abantu. |
|Eiteeka rya kooti y'ekyanga |Eiteeka erya Kooti y'Ekyanga erya 2006 niriha|
|erya, 2006 |Kooti z'Ebyanga obushoboorozi bw'okuhurira |
| |n'okushoboorora enshonga/emishango eya |
| |kitaka. |
|EBIRAGIRO BYA KOOTI |Ebiragiro bya Kooti z'Ebyanga zikateebwaho |
|Z'EBYANGA EBYA, 2007 |omu gwa 2007 kushoboorora gye oku Eiteeka rya|
| |Kooti z'Ebyanga riraakore. |
|EITEEKA ERIRIKUKWATA AHA |Eiteeka eri niriha abakakiiko k'ekyanga aka |
|BAANA |LC obushoboorozi bw'okurinda hamwe |
|(Cap. 59) |n'okutunguura obugabe n'embeera nungi |
| |y'abaana. Nirigaruka riha za Kooti z'Ebyanga |
| |obushoboorozi by'okuhurira n'okushara |
| |emishango ekozirwe abaana. |
|Eiteeka rya gavumenti |Eiteeka rya gavumenti z'ebyanga |
|z'ebyanga (Cap. 243) |nirishoboorora aha ndengo z'ab'obukiiko |
| |bw'ebyanga (LCs) hamwe n'oku burikukorwa |
| |hamwe n'abashemereire kubamu. |
|EITEEKA RY'OBUHEEREZA BW'AHA|Eiteeka eri niriikiriza Kooti z'Ebyanga kuha |
|KYANGA |omurimo, gwa burungi bwa nsi, omuntu ori omu |
|(Cap. 115) |nshobi etari mpango. |
| |Eiteeka ry'obutabanguko bw'omu maka niriha |
|EITEEKA RY'OBUTABANGUKO |Kooti z'Ebyanga obushoboorozi bw'okuhurira |
|BW'OMU MAKA ERYA, 2010 |emishango egyo kandi rirambika emihanda eki |
| |Kooti z'Ebyanga ziine kurabamu, kugihurira |
| |n'okugishara. |
|EITEEKA RY'EITAKA |Eiteeka ry'eitaka niriha Kooti y'Ekyanga |
|(Cap. 227) |ey'aha muruka/waadi obushoboorozi |
| |bw'okuhuurira n'okusharaho obutaikirizana |
| |oburikurugiirira aha itaka |
| |ery’empungurano/ensikirano. (Kiine kumanywa |
| |ngu eki nikitaana aha iteeka rya Kooti |
| |z'Ebyanga eririkugira ngu Kooti z'Ebyanga aha|
| |rurengo rw'ekyaro/seeru ziine kubanza |
| |zaahurira buri mushango gwona oguri omu |
| |kyaro, otaireho n'emishango ey'eitaka |
| |ry'empungurano). |
|EITEEKA RYA KOOTI Y'AHA |Eiteeka erya Kooti y’omuramuzi w’eidaara |
|DISITURIKITI EYA |ry’ahansi niriha omuramuzi wa Kooti ya |
|MAGYESITUREETI/KOOTI |Disiturikiti/ow’eidaara ry’ahansi kureeberera|
|Y’OMURAMUZI W’EIDAARA |Kooti z'Ebyanga omu kyanga kye eki |
|RY’AHANSI (Cap. 16) |arikutwara. |

 OMUTWE II

 OBUGABE BW'ABANTU

 Orupapura

Ekigyendererwa kikuru
............................................................................
.....................14

EBIRAAYEGWE.................................................................
...........................................14

Eki obugabe bw'abantu
burikumanyisa...............................................................
.........15

Obugabe bw'abantu omu Konsityushoni ya Uganda
.................................................15

N'oha oine obujunaanizibwa bw'okurinda obugabe
bw'abantu...................................19

Okunywanisa enshonga y'obugabe bw'abantu hamwe n'ey'okutunga oburingaaniza
............................................................................
...........................................................20

Abantu abataine kihwera/abataine bwekoro/enshoberwa
............................................................................
.................22

Enkora y'obugabe bw'abantu
............................................................................
...........22

 OMUTWE II

 OBUGABE BW'ABANTU

|EKIGYENDERERWA KIKURU |Kuhwera abeejumbizi/abeetabire omu ishomo |
| |kwetegyereza obugabe bw'abantu nk'oku |
| |burambikirwe aha mutwe 4 omu Konsityushoni |
| |n'okumanya omugasho gwa Kooti z'Ebyanga omu |
| |kugyendera aha Konsityushoni, kurindda |
| |n'okutunguura obugabe bw'abantu, kuta obugabe|
| |bw'abantu omu mirimo yaabo yoona erikukorwa, |
| |hamwe n'okuringaaniza ahari buri omwe |
| |namunonga abo abataine kihwera. |
|EBIRAAYEGWE |Aha muheru gw'eishomo eri, abaryetabiremu |
| |bashemereire: |
| |Kugamba oburugo bw'obugabe bw'abantu n'eki |
| |Konsityushoni erikubugambaho. |
| | |
| |Beetegyereze obujunaanizibwa bwa Kooti |
| |z'Ebyanga omu kurinda n'okutunguura obugabe |
| |bw'abantu n'okuringaaniza ahari buri omwe. |
| |Kubaasa kuta enkora y'obugabe bw'abantu |
| |eikiriziibwe omu nkora. |
|OBWIRE |ESHAAHA 2 |
|EBIRIMU |Eki obugabe bw'abantu burikumanyisa |
| |Obugabe bw'abantu omu Konsityushoni ya Uganda|
| | |
| | |
| |N'oha oine obujunaanizibwa bw'okurinda |
| |obugabe bw'abantu |
| | |
| |Okunywanisa enshonga y'obugabe bw'abantu |
| |hamwe n'ey'okutunga oburingaaniza |
| | |
| |Abantu abataine kihwera |
| |Enkora y'obugabe bw'abantu eikiriziibwe |
| | |

|ENDUGIIRIRO |Eiteeka ry'obugabe bw'abantu ery'ensi yoona |
| |(eri Uganda etaireho omukono) niririnda |
| |obugabe bw'abantu boona ahabw'okugira ngu |
| |n'abantu. Obugabe obu nibworekwa omu |
| |Konsityushoni ya Uganda aha mutwe gwa 4. |
| | |
| |Kooti z'Ebyanga nizishabwa nk'eiteeka kuta |
| |amateeka g'okurinda obugabe bw'abantu omu |
| |nkora zaaba nizikora emirimo yaazo. |
| | |
| |Obugabe bw'abantu n'enki? |
| | |
| |Obugabe bw'abantu nibwo bugabe obu abantu |
| |boona bashemereire kuheebwa bo nk'abantu. |
| |Obugabe obu tiburikutuheebwa muntu weena |
| |kwihaho tubwine ahabw'okugira ngu turi |
| |abantu, otatairemu: eihanga eri omuntu |
| |arikurugamu, yaaba n'omushaija nainga |
|AMAKURU G'OBUGABE BW'ABANTU|omukazi, obukomooko bwe, oruganda rwe, |
| |ediini, orurimi, yaaba n'omugaiga nainga |
| |omworo nangwa n'ekitiinisa eki aine. Obugabe |
| |obu nigwo mutima gw'obuntu bwaitu. Eki nikyo |
| |kirikumanyisa twaba nitugira ngu |
| |nibuzaariranwa/n'obw'enzaarwa. Bwine |
| |akakwate kahango n'ebyetaago by'omuntu |
| |ebikuru omu magara g'ensi, obugabe hamwe |
| |n'ekitiinisa - kandi nirikora aha bantu hamwe|
| |n'aha bibiina. |
| | |
| | |
| | |
| | |
| | |
| | |
| | |
| | |
| | |
| | |
|OBUGABE BW'ABANTU OMU |Obugabe bw'abantu buri aha mutwe gwa 4 omu |
|kONSITYUSHONI YA uGANDA |Konsityushoni. Omutwe ogu kandi nigumanywa |
| |nka ekirangiiriro ky'obugabe. |
| | |
| |Akacweka ka 20 aka Konsityushoni, kandi niko |
| |kacweka k'okubanza aha mutwe gwa 4 nikagira |
| |kati: |
| | |
| |20. Obugabe bw'abantu obukuru obugabe. |
| | |
| |Obugabe bw'omuntu obukuru n'obw'enzaarwa |
| |kandi tiburikuheebwa eihanga. |
| |Obugabe bw'omuntu hamwe n'ebibiina oburi omu |
| |mutwe ogu nibwija kuheebwa ekitiinisa, |
| |burindwe kandi butunguurwe ebitongore byona |
| |bya gavumenti hamwe n'abantu boona. |
|Ekirangiriro ky'obugabe |Konsityushoni neehamya obugabe bw'abantu |
|bw'abantu |boona omu Uganda. Obugabe obu |
| |n'obw'obuzaariranwa nk'oku kirikushoboororwa |
| |omu mutwe 4 omu Konsityushoni. Bwine kuheebwa|
| |ekitiinisa, burindwe kandi butunguurwe |
| |ebitongore byona bya gavumenti hamwe n'abantu|
| |boona. |
| |Konsityushoni neegira ngu abantu boona |
| |nibaingana omu biragiro, kandi baine kurindwa|
| |ebiragiro omu muringo nigwo gumwe. Kutwariza |
| |abantu omu miringo etarikushushana - |
| |nk'okubashoshora kurugiirira aha: nkura |
| |yaabo, rangi, ruganda, burugo, nyikiriza |
| |nainga ediini; oku beemereire omu bya sente, |
| |ebibiina by'obutegyeki, nainga oburema aha |
| |mibiri yaabo, tikirikwikirizibwa. |
| |Konsityushoni ya Uganda, Akacweka ka 21). |
| | |
| | |
| | |
| | |
| | |
| | |
|EMIRINGO Y'OBUGABE |Konsityushoni yo neegamba aha bugabe bwona |
|BW'ABANTU |hamwe n'obw'obutegyeki kandi egaruka egamba |
| |aha bugabe bw'eby'entaatsya, entuura hamwe |
| |n'entwaza. Neegaruka egamba aha bugabe bw'abo|
| |abatarikwebaasa. Omu bugabe bwona obwagambwa |
| |aha ruguru, tihariho oburikukira bugyenzi |
| |bwabwo; nangwa obwingi bwine akakwate kandi |
| |nibukorengana. Ekyokureeberaho, nikibaasika |
| |kugira obugabe bw'amagara marungi |
| |otarikutunga bujanjabi? Omuntu naabaasa |
| |kugira amagara marungi ataine by'okurya? |
| | |
| |Ahaifo hariho obugabe oburi omu Konsityushoni|
| |ya Uganda: |
| | |
| |Obugabe bwa boona hamwe n'obw'obutegyeki |
| |Okwingana kandi obutashoshorwa (Konsityushoni|
| |ya Uganda, Akacweka 21) |
| |Obugabe bw'amagara (Konsityushoni ya Uganda, |
| |Akacweka ka 22) |
| |obugabe bw'omuntu nk’omuntu (Konsityushoni ya|
| |Uganda, Akacweka ka 23) |
| |Ekitinisa ky'obuntu n'okurindwa obutatwazibwa|
| |nk'enyamaishwa (Konsityushoni ya Uganda, |
| |Akacweka ka 24) |
| |Okurindwa obutatwazibwa nk'omuhuuku, |
| |n'obutagyemwa kukora. (Konsityushoni ya |
| |Uganda, Akacweka ka 25) |
| |Okurindwa obutaimwa ebintu ebi oine kuba |
| |nootunga (Konsityushoni ya Uganda, Akacweka |
| |26) |
| |Obugabe bw'okwehereera nk'omuntu, kw'etungira|
| |eka, hamwe n'ebintu ebyawe nk'omuntu. |
| |Konsityushoni ya Uganda, Akacweka 27) |
| |Obugabe bw'okuhurirwa kutarimu kinkutiira. |
| |Konsityushoni ya Uganda, Akacweka 28 |
| |Kurinda obugabe bw'omuntu bw'okuteekateeka, |
| |kugamba, obw'ediini, kugira oruteerane hamwe |
| |n'okuhikaana n'abandi. Konsityushoni ya |
| |Uganda, Akacweka ka 29). |
| |Obugabe bw'eka (Konsityushoni ya Uganda, |
| |Akacweka 31). |
| |Obugabe bw'entwaza y'abantu n'ebirikugyenda |
| |nabwo (Konsityushoni ya Uganda, Akacweka ka |
| |37) |
| |Obugabe bw'okumanya ebirikukwata aha ihanga |
| |hamwe n'ebi eihanga ririkukora. |
| |(Konsityushoni ya Uganda, Akacweka ka 38 |
| | |
| |Obugabe bw'okutunga okumanyisibwa. |
| |(Konsityushoni ya Uganda, Akacweka ka 41) |
| |Obugabe bw'okutwarizibwa omu buringaaniza |
| |kandi kutwarirwa hamwe nk'abarikwingana omu |
| |kusharaho ebiraakorwe (Konsityushoni ya |
| |Uganda, Akacweka, ka 42) |
| |Obugabe bw'eby'entaatsya, entuura hamwe |
| |n'emitwarize |
| | |
| |Obugabe bw'okwega (Konsityushoni ya Uganda, |
| |Akacweka ka30) |
| |Obugabe bw'eka (Konsityushoni ya Uganda, |
| |Akacweka ka 31) |
| |Obugabe bw'entwaza y'abantu n'ebirikugyenda |
| |nabwo (Konsityushoni ya Uganda, Akacweka ka |
| |37) |
| |Obugabe bw'okutuura ahantu ahayonjo kandi |
| |ahaboneire. (Konsityushoni ya Uganda, |
| |Akacweka ka 39) |
| |Obugabe bw'eby'entaatsya (Konsityushoni ya |
| |Uganda, Akacweka ka 40) |
| | |
| |Obugabe obw'omutaano aha bundi |
| |Kutaho enkora eya 'affirmative action' |
| |ey'okuhwera abarikuribatiirirwa kurugayo. |
| |(Konsityushoni ya Uganda, Akacweka ka 32) |
| |Obugabe bw'abakazi (Konsityushoni ya Uganda, |
| |Akacweka ka 33) |
| |Obugabe bw'abaana ((Konsityushoni ya Uganda, |
| |Akacweka ka 34) |
| |Obugabe bw'abantu abaine oburema aha mibiri |
| |yaabo (Konsityushoni ya Uganda, Akacweka ka |
| |35) |
| |Obugabe bw'abantu b'omubaro mukye |
| |(Konsityushoni ya Uganda, Akacweka ka 36) |
| |Kuhwera abakaikuru n'abagurusi nikigambwaho |
| |omu bigyendererwa by'eihanga hamwe |
| |n'ebiragiro by'eihanga ebiri omu |
| |Konsityushoni. |
| | |
|Eiteeka ry'oburingaaniza |EITEEKA RY'OBURINGAANIZA NIRYO ITEEKA |
| |ERIRIKUREEBA NGU BURI OMWE YAAKORWAHO OMU |
| |BURINGAANIZA. KOOTI Z'EBYANGA ZIINE KUTA OMU |
| |NKORA EITEEKA RY'OBURINGAANIZA OMU KUSHARAMU |
| |KWAZO. OBUJUNAANIZIBWA BWA KOOTI Z'EBYANGA |
| |KUKORERA AHA BURINGAANIZA NIKIKIRIZANA |
| |N'OBUJUNAANIZIBWA BWABO KURINDA OBUGABE |
| |BW'ABANTU. |
| | |
| |Omu mikorere yoona, Kooti z'Ebyanga |
| |zishemereire kugyendera aha mateeka |
| |g'obutagwera rubaju hamwe n'oburingaaniza. |
| | |
| |Kooti eine kuha omugisha buri rubaju |
| |rukahurirwa. |
| |Kooti eine kwikiriza buri rubaju kureeta |
| |abajuririzi n'ebizibiti kwongyera ahari ebi |
| |arikugamba. |
|EBIRAGIRO EBIRIKUKWATA AHA |Kooti eine kureeba ngu buri rubaju |
|BY'OBUHANGWA N'EMIGYENZO |rwamanyisibwa omu bwire okuhoza |
|Y'ENZAARWA |kutakabaireho. |
| |Memba wa kooti aine akakwate n'omushango |
| |taine kuba ari omwe ahari abo abarikuhurira |
| |omushango ogwo. |
| |(Eiteeka rya Kooti z'Ebyanga erya 2006, |
| |Akacweka ka 24) |
| | |
| |Konsityushoni neeha obugabe abanya Uganda |
| |boona kukora emigyenzo yaabo y'obuhangwa omu |
| |byanga byabo. (Konsityushoni ya Uganda, |
| |Akacweka ka 37). Kwonka neegaruka egira ngu |
| |tihariho mugyenzo gwona gw'obuhangwa oguri |
| |ahaiguru ya Konsityushoni hamwe n'ebindi |
| |biragiro kukorerwa omu Uganda. |
| | |
| |Nk'oku kirikworekwa omu kishushani eki |
| |ahaifo, Kooti z'Ebyanga zishemereire kuta omu|
| |nkora ekiragiro kirikukwata aha migyenzo |
| |y'obuhangwa zirikugyendera aha Konsityushoni |
| |hamwe n'ebiragiro ebindi. |
| | |
| |[pic] |
| | |
| | |
| | |
| | |
| | |
| | |
| | |
|N'OHA OSHEMEREIRE KURINDA |Buri omwe. |
|OBUGABE BW'ABANTU? | |
| |Kwihaho, gavumenti hamwe n'ebitongore byayo |
| |otairemu Kooti z'Ebyanga, biine |
| |obujunaanizibwa bw'okurinda obugabe kandi |
| |nibimanywa nka bya Njunaanizibwa. Biine |
| |obujunaanizibwa kuha ekitiinisa n'okurinda |
| |kandi n'okuhikiiriza obugabe bw'abantu hamwe |
| |n'ebibiina ebiraabe nibibashaba. |
| | |
| |Omu bugufu, Kooti z'Ebyanga ziine |
| |obujunaanizibwa bw'okuha ekitiinisa, kurinda |
| |hamwe n'okutunguura obugabe bw'abo boona |
| |abarikubaijaho - omu muringo ogu |
| |barikutwazamu emishango yaabo, okugihurira |
| |n'oku barikutwaza enshonga hamwe |
| |n'okubarikutwaza abantu abaabaijaho omu |
| |nsharaho yaabo. Ba memba ba Kooti y'Ekyanga |
| |baine kuba nibamanya ni bugabe ki obu abantu |
| |baine kuheebwa nainga obu baakubaasa kuheebwa|
| |oburikubaasa kuribatiirirwa omu kukora aha |
| |mishango. Bashemereire kuba baine okumanya |
| |abantu abo nainga ebibiina ebyo |
| |ebitarikwebaasa reero bareebe ngu baabikorera|
| |n'oburingaaniza nk'abandi boona ab'aha |
| |kyanga. |
| | |
| |Obugabe bw'abantu n'ebibiina ebiri omu mutwe |
| |ogu nibwija kuheebwa ekitiinisa, burindwe |
| |kandi butunguurwe amataagi hamwe n'ebitongore|
| |byona bya gavumenti kandi n'abantu boona. |
| |(Konsityushoni ya Uganda, Akacweka ka 20 (2) |
| | |
| |Kandi ekindi, baine obujunaanizibwa |
| |bw'okumanyisa abandi ebiri omu Konsityushoni |
| |obwo otaireho n'ekirangiiriro ky'obugabe |
| |bw'abantu. |
| | |
| |Bimwe aha bitongore ebiine obujunaanizibwa |
| |bw'okurinda obugabe bw'abantu omu Uganda |
| |Abeebembezi b'ebyanga (LCs) |
| |Pooriisi |
| |Za kooti z'ebiragiro |
| |Ekitongore kya 'Public Service Commission' |
| |hamwe n'akakiiko k'aha disiturikiti akaine |
| |obujunaanizibwa aha mirimo ya gavumenti (ku |
| |haakubaho omukozi wa gavumenti |
| |orikuribatiirira obugabe bw'abandi). |
| |Ekitongore ekya 'Judicial Service Commission'|
| |(ahabw'abo abarikukora omu by'ebiragiro). |
| |Ekitongore ekya 'Health Service Commission' |
| |(Ahabw'abo abarikukora ahaby'amagara) |
| |Kareebi/karishorisho wa Gavumenti (IGG) |
| |Ekitongore kya 'The Uganda Human Rights |
| |Commission' |
| |Kooti y’enshonga za Konsityushoni |
| |(Kushoboorora ebiri omu konsitityushoni hamwe|
| |n'omu kirangiriro ky'obugabe bw'abantu) |
| |Ebindi bitongore bya gavumenti |
| |Ebindi bitongore ebirikurwanirira obugabe |
| |bw'abantu (Otairemu ebibiina bya ba |
| |nyekundiire) |
| |Iwe na nyowe! |
|KUNYWANISA OBUGABE |Ekirangiriro ky'obugabe bw'abanti nikigira |
|BW'ABANTU HAMWE N'EKIGAMBO |kiti: |
|KY'OKUTUNGA OBURINGAANIZA |Abantu boona baine kuheebwa omugisha |
| |gw'okuhurirwa mangu omu buringaaniza omu |
| |maisho ga kooti etaine rubaju ru erikugwera |
| |nainga akakiiko koona akatairweho ebiragiro. |
| |Konsityushoni ya Uganda, Akacweka 28 (1) |
| |Konsityushoni neegaruka egira ngu: |
| |Oburingaaniza bushemereire kukorerwa buri |
| |omwe hatariho kushoshora kurikuga aha |
| |kitiinisa ky'omuntu. |
| |Oburingaaniza/kusharira omuntu tikushemereire|
| |kusiibayo |
| |Abu basiisiire bashemereire kuhongyerwa omu |
| |muringo oguhikire. |
| |Okugarukanisa nikwo kushemereire |
| |kwebembezibwa |
| |Oburingaaniza nibwo bushemereire kukorwa |
| |kutari kuta omutima munonga aha bukugu |
| |bw'ebiragiro. |
| |(Konsityushoni ya Uganda, Akacweka 126 (2)) |
| |Kutunga oburingaaniza omu kuramurwa nikibaho |
| |buri omwe, otaireho n'abatarikwebaasa hamwe |
| |n'abooro, kuronda kandi bakatunga |
| |ekigarukwamu ky'oburingaaniza omu biragiro, |
| |yaaba aine eki afiire na mungyenzi we - |
| |kurikwikirizana n'omutindo gw'obugabe |
| |bw'abantu. |
| |Kutunga oburingaaniza omu kuramurwa ni kikuru|
| |aha bugabe bw'omuntu. |
| |Obugabe bw'abantu niburindwa hamwe |
| |n'okuhikiirizibwa kurugiirira enkora |
| |y'ebiragiro eriho. Kutunga oburingaaniza |
| |nigwo muhanda gw'okuhika aha biheneso hamwe |
| |n’okurihwa. |
|OMURIMO GWA KOOTI Z'EBYANGA|Abantu baingi omu ihanga ryona baine |
|KUHWERA OMU KUTUNGUURA |oburemeezi bw'okutunga oburingaaniza aha |
|ENSHONGA Y'OKUTUNGA |nshonga zaabo z'obutaikirizana, hamwe |
|OBURINGAANIZA OMU KURAMURWA|n'okutunga obuhereza bwa kooti. Kooti |
| |z'Ebyanga ziine omurimo muhango gw'okukora |
| |omu kureetaho oburamuzi omu byanga byabo, |
| |namunonga ahari abo abataine kihwera hamwe |
| |n'abooro. |
| |Kooti z'Ebyanga tiziri haihi n'abantu kwonka,|
| |kwihaho ziri ahansi kukira kooti ezindi, |
| |nizihurira emishango omu rurimi oru abantu |
| |b'ekyanga barikwetegyereza. Emihanda ei Kooti|
| |z'Ebyanga zirikukozesa zaanguhi kandi |
| |terikutiinisa nka kooti ezindi. Ahabw'okugira|
| |ngu ziri omu kyanga nikyo kimwe, ba memba ba |
| |Kooti z'Ebyanga nibakira kuba nibamanya |
| |enshonga nyingi ezi barikushoboorora. |
| |Ebi byona nibyongyera kumanyisa omugasho gwa |
| |Kooti z'Ebyanga omu kwita ekituri ky'okuhisya|
| |oburamuzi aha bantu abaingi abaakubaire |
| |bataine ky'okukora. |
| | |
| | |
| | |
|NI BANTU KI ABATAINE |Abataine buhwezi nibo abo abari ahari |
|BUHWEZI KANDI AHABWENKI |bugyengye y'okubeera kimwe kubi munonga |
|BAINE KUFIIBWAHO? |haabaho oburemeezi nainga ebiijiija. Abataine|
| |buhwezi omu mwanya nainga eihanga rimwe |
| |nibataana n'abo ab'omwihanga erindi, n'obu |
| |haraabe hariho abo abari batyo omu myanya |
| |yoona. |
|ENKORA Y'OBUGABE BW'ABANTU |Buri ki ba memba ba Kooti z'Ebyanga |
|EIKIRIZIIBWE |baraakore, n'okukikora barikugyendera aha |
| |mutindo gw'obugabe bw'abantu, barikukita aha |
| |mutindo nk'abaine obujunaanizibwa bw'okurinda|
| |n'okuhikiiriza obujunaanizibwa obwo. Ekyo |
| |nikyo barikweta Enkora y'obugabe bw'abantu. |
| |Ebyashobororwaho ahaifo n'ebiragiro by'enkora|
| |y'obugabe bw'abantu: |
| | |
| |Kwejumbiramu |
| |Buri omwe aine obugabe bw'okwejumbira omu |
| |kusharaho okurikukwata aha bugabe bw'abantu. |
| |Okwejumbiramu tikushemereire kugyemwa, kube |
| |okw'amaani, kandi kwine amakuru, omu muringo |
| |hamwe n'omu rurimi orurikwetegyerezibwa. Abo |
| |boona abarikwija omu Kooti z'Ebyanga baine |
| |obugabe bw'okwejumbira omu kuteisa barikuha |
| |ebiteekateeko byabo. |
| |Ebintu nk'okugarukanisa, ekiri kirungi nangwa|
| |obwire obwingi kwonka ti mu buri mushango |
| |gwona namunonga (ekyokureeberaho emishango |
| |ey'amaani) kushemereire kwejumbiramu abantu |
| |b'embaju zombi reero ekirikurugamu, kiherize |
| |kumanywa ngu, okwikirizana omu muringo ogu |
| |nikuheebwa ekitiinisa. |
| |Obujunaanizibwa |
| |Ba memba ba Kooti y'Ekyanga baine kumanya ngu|
| |baine obujunaanizibwa aha bantu omu byanga |
| |byabo kandi bashemereire kukorera emirimo |
| |yaabo omu rwatu. |
| |Obutashoroora hamwe n'oburingaaniza |
| |Okushoroora omu bantu okwa buri muringo gwona|
| |tikurikwikirizibwa. Omuringo nigwo gumwe, |
| |abatarikwebaasa kureeba ngu obugabe bwabo |
| |bwarindwa kandi bwatungwa kandi |
| |tibaribatirirwa. |
| |Okumanyisibwa kwa abaine kuheebwa obugabe |
| |Abantu b'ekyanga baine kumanya obugabe obu |
| |baine babone kubushaba kyayetaagisa. Kooti |
| |z'Ebyanga nizikora kihango aha kureeba ngu |
| |abantu baayetegyereza eki bashemereire |
| |kushaba kurugiirira aha Konsityushoni. |
| |Okwikirizibwa kw'obugabe |
| |Kwikiriza ngu obugabe buri omu mateeka, |
| |n'obwa buri hamwe kandi bwine akakwate |
| |n'ebiragiro by'ensi yoona. Ba memba ba Kooti |
| |z'Ebyanga baine kureeba ngu emirimo yaabo |
| |neekwatagana n'obugabe bw'abantu. |

| | |
|EKYOKUREEBERAHO 1 | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |

 OMUTWE III
 EMICWE Y'OBURAMUZI EYA KOOTI Z'EBYANGA

 ORUPAPURA

Ekigyendererwa kikuru
..........................................……………………………………………………25

Ebiraayegwe ..………………………………………………………………………………………………….25

Okwanjura enshonga y'emicwe………………………………………………………….…………………….26

Okwetegyereza ebiragiro by'emicwe y'okuramura/okucwa emanja
.....………………………………..…………….26

Engyendererwaho erimu oku abaramuzi bashemereire kutwaza ...……………………………….27

Emitwarize mirungi……………………………………………………………………………………………..…30

 OMUTWE III
 EMICWE Y'OBURAMUZI EYA KOOTI Z'EBYANGA

|EKIGYENDERERWA KIKURU |Kwanjurira abeetabire omi ishomo enshonga |
| |y'emicwe hamwe n'engyenderwaho y'emitwarize |
| |ebishemereire kukuratirwa Kooti z'Ebyanga omu|
| |kukora emirimo zaazo. |
|EBIRAAYEGWE |Aha muheru gw'eishomo, abaryetabiremu |
| |bashemereire kuba nibamanya: |
| | |
| |Kuha kandi bakashoboorora amakuru n'enkora |
| |yoona y'emicwe. |
| |Kushoboorora emicwe ei bashemereire kugira. |
| |Kuha kandi n'okushoboorora akakwate akari |
| |ahagati y'ebiragiro by'oburamuzi burungi |
| |hamwe n'enkora ya Kooti z'Ebyanga. |
| |Kushoboorora ahabwenki okuta omu nkora |
| |ebiragiro by'emicwe y'oburamuzi ni kikuru |
| |kuhwera za Kooti z'Ekyanga omu kukora |
| |oburamuzi n'okureetaho empinduka omu kyanga. |
| | |
|OBWIRE |ESHAAHA 1 N'EDAKIIKA 30 |
|EBIRIMU |Okwanjura emicwe n'enki |
| |Kwetegyereza ebiragiro by'emicwe y'oburamuzi |
| |Emitwarize mirungi |
| |Engyendererwaho y'emitwarize y'abaramuzi |
| |Obukoryo aha mitwarize mirungi |

|EMICWE N'ENKI? |Emicwe – n’entwaza erikwebembera okusharaho. |
| |(Kutoorana ekihikire aha kigwire; kwihamu |
| |ekirungi aha kibi) Obwengye bwawe kukumanyisa |
| |ekihikire, ekikuru, ekirikwetaagwa kandi |
| |ekirikwikirizibwa. |
| | |
| |N'obu haraabe hariho entaaniso omu micwe |
| |y'amahanga g'emiringo mingi, omu nyikiriza |
| |zitarikushushana, hariho ekicweka kihango omu |
| |birikushushan omu mitwarize ei boona |
| |barikutwazamu: |
| | |
| |Kuha omuntu ekitiinisa kye nk'omuntu |
| |Kumanya n'okuha ekitiinisa obugabe bw'omuntu |
| |Kubingirira oburamuzi |
| |Kufa ahari abo abarikwetaaga obuyambi |
| |Kuta ekitiinisa omu bwesigwa, obutabuzaabuza, |
| |hamwe n'emicwe. |
|OMUTINDO GW'EMITWARIZE OMU| |
|BURAMUZI | |
| | |
| | |
| | |
| | |
| |Ahabwenki omutindo gw'emicwe nigwetaagwa omu |
| |byanga:: |
| | |
| |“Turi ekibiina omu kyanga. Turi bakye |
| |abatoorainwe kukora omurimo gw'ekitiinisa. |
| |Nituheebwa emirimo, eizooba aharindi, ngu |
| |tugikore n'obushoboorozi. Omu kukozesa |
| |obushoboorozi obu, kiine eki kirikukora aha |
| |magara gaabo abaine omugisha abarikutwijaho. |
| |Abatuuragye tibakaahamya yaaba bo nainga emigisha|
| |yaabo neija kurugiirira oku twasharamu. |
| |Tibarikushaba ngu obushoboorozi buheebwe ogwo ou |
| |batarikumanya ngu naija kuba omwesigwa, nainga ou|
| |omutindo gw'emicwe ye gutarikwetegyerezibwa. Ni |
| |kikuru munonga ahabw'okutunguura entwaza |
| |y'ebiragiro nk'oku turikugimanya, ngu habeho |
| |omutindo omu ntwaza omu kooti n'aheeru ya kooti, |
| |ekirikuhwera kuta obwesigwa omuri abo |
| |abarikututamu obwesigwa." |
| |Nebya J.B. Thomas, Judicial Ethics in Australia, |
| |Sydney, Law Book Company, 1988, p.7. |
| | |
| | |
| |[pic] |
|Amateeka mukaaga |Amateeka g'emicwe y'oburamuzi agaikirizibwe omu |
|by'entwaza y'oburamuzi |mahanga goona nigo garikukora engyenderwaho |
| |y'entwaza y'oburamuzi omu Uganda. |
| | |
| |Amateeka mukaaga omu ngyenderwaho y'entwaza |
| |y'oburamuzi omu Uganda nigo aga ahaifo: |
| | |
| |Okwetegyeka/Okweshariraho |
| |Obutagwera rubaju |
| |Emitwarize mirungi |
| |Okwetwara gye |
| |Oburingaaniza |
| |Omuzimbwe n'okufayo kukora |
| | |
|Eiteeka 1: OKWETEGYEKA/ |Kooti z'Ebyanga ziine obushoboorozi bw'oburamuzi,|
|OKWESHARIRAHO |nahabwekyo ziine kugyendera aha ngyenderwaho |
| |y'emicwe y'oburamuzi. |
| | |
| |Okwetegyeka nibwo bugabe bw'okweshariraho |
| |hatariho kutaahataahwamu. Okusharaho omu buramuzi|
| |kushemereire kurugiirira aha kwetegyereza |
| |ebiragiro. Tihashemereire kutaahataahwamu |
| |ebirikuruga aheeru nka: |
| | |
| |Kumanywa |
| |Kubaihabaihwa |
| |Kunyangarazibwa |
| |Kutiinatiinisibwa |
| |Kuteganisibwa |
| | |
| | |
| |Abaramuzi bashemereire kusharaho bo bonka |
| |hatariho ekibataahataahiremu n'obu baakuba |
| |bagyenzi baabo n'obu okwebuuza kuraabe |
| |nikwikirizibwa. |
| | |
| | |
| | |
| | |
| | |
| | |
| | |
| | |
| | |
| | |
| | |
|EITEEKA 2: OBUTAGWERA |Oburamuzi tibushemereire kukorwa kwonka, kwihaho |
|RUBAJU |bushemereire kureeba burikukorwa. |
| | |
| |Omuramuzi aine kukora emirimo ye y'oburamuzi |
| |ataine: |
| |Kutiina |
| |Kutugirwa |
| |Kugyenderera |
| |Kugwera orubaju |
| |Obutaringaaniza |
| | |
| |Omuramuzi ashemereire kureeba ngu |
| |emicwe/emitwarize ye omunda nainga aheeru ya |
| |kooti, reero abu arikuramura babone kumutamu |
| |hamwe n'oburamuzi bwona, obwesigye. |
| | |
| |Omuramuzi taine kuhurira omushango ogu okutagwera|
| |rubaju kwe kuraabuuzibweho. Ekyokureeberaho: |
| | |
| |Omuramuzi yaaba aine eki arikumanya ahari bwino |
| |eyareetwa ei barikwanga; nainga |
| |Haaba hariho omuntu w'omuka y'omuramuzi aine |
| |akakwate omu nshonga ei barikufa. |
| | |
| |"Eeka" erimu omukazi, omuzaire, omwana, |
| |omukamwana, omukwe, nainga ondiijo munyabuzaare |
| |weena w'omuramuzi nainga owaakuba naatuura omu ka|
| |ye. |
| | |
| |Akacweka 24(d) ak'eiteeka rya Kooti z'Ebyanga |
| |erya 2006 nikagira ngu: “Buri memba wa Kooti |
| |y'Ekyanga aine akakwate, k'omuringo gwona, omu |
| |nshonga erikuhajaanwaho, tarikwikirizibwa |
| |kuhurira omushango ogwo/enshonga ezo. |
| | |
| | |
| | |
| | |
| | |
| | |
| | |
| | |
| | |

|Ekyokureeberaho 1 | |
| | |
| | |
| | |
| | |

| | |
|EKYOKUREEBERAHO 2 | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|Eiteeka 3: EMITWARIZE |Emitwarize mirungi nikwo kuba omwesigwa, okaba |
|MIRUNGI |omuntu w'emicwe mirungi kandi ohikiriire. Omu |
| |ngyenderwaho y'emicwe y'oburamuzi harimu |
| |orunyiriri: “Emitwarize mirungi niyo eibaare omu |
| |kukora oburamuzi." |
| | |
| |Nka kikuru omu kurinda emitwarize, omuramuzi |
| |ashemereire kuta ekitiinisa omu ebiragiro |
| |by'eihanga. Omuramuzi aine kukora ekirikubaasika |
| |kureeba ngu yaagira emicwe mirungi kandi kureeba |
| |ngu tiyaajumwa nk'omuntu otaine bwengye. |
| | |
| |Omuramuzi aine kworeka kandi akatunguura |
| |emitwarize y' omutindo gw'ahaiguru. Ashemereire |
| |kuhwera hamwe n'okuha amaani abandi baramuzi |
| |kukuratira omutindo gw'engyenderwaho y'emicwe |
| |y'oburamuzi. |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |

| Eiteeka 4: KWETWARA GYE |Okwetwara gye nikimanyisa kugyendera aha mutindo |
| |gw'emicwe n'emitwarize erikwikirizibwa omu bantu |
| |bu ori nabo. Abaramuzi baine kutwaza gye omu |
| |muringo ogurikwikirizana n'ekitiinisa kya ofiisi |
| |y'oburamuzi. Engyenderwaho y'emicwe y'oburamuzi |
| |neeha ebiragiro ebi ahaifo. Abaramuzi |
| |tibashemereire: |
| | |
| |Kukozesa ofiisi yaabo y'oburamuzi |
| |kwekore/kweshabira ebyabo nk'abantu hamwe n'amaka|
| |gaabo. |
| |Kwikiriza ngu habeho enteekateeka ngu omuntu |
| |weena naabaasa kubabeihabeiha aha murimo gwabo. |
| |Kwehisya omuntu weena owaakubaasa kubajoogyesa |
| |kikareka abantu baateekateeka ngu mugwereire |
| |orubaju. |
| |Kucondooza bwino eri omu mushango hatariho rusa |
| |rurikuruga omu biragiro nainga kwikirizana |
| |kw'embaju zombi. Omuramuzi taine kugambira abantu|
| |b'orubaju rumwe hatariho bantu ab'orubaju orundi.|
| |Kwenyigira omu bibiina by'obutegyeki. |
| |Kwikiriza nainga kushaba kimwe ahari ebi ahaifo |
| |(butunu birikurabira omu muntu w'eka nainga |
| |omuntu ondiijo) birikuruga ow'omuntu oine |
| |akakwate n'omushango: |
| |Ekiconco |
| |Oburagwa |
| |Eibanja |
| |Obufura |
| |Obuhwezi |
| |Kwenyigira omu bintu bya sente nainga omuri za |
| |bizinesi ezirikubaasa kutaahataaha omu nkora |
| |nungi y'oburamuzi, nainga ezaakubaasa kwita |
| |eiziina rye kandi obundi zikareka yaagwera |
| |orubaju. |
| | |
| |Kwikiriza kushashurwa ahabw'obuhereza |
| |Ba memba ba Kooti z'Ebyanga tibashemereire |
| |kubuuza nainga kwikiriza okushashurwa |
| |okw'omuringgo gwona ahabw'obuhereza obu barikuha |
| |nk'oku kirikugambwa aha mutwe IV (Enkora ya Kooti|
| |z'Ebyanga). |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|EKYOKUREEBERAHO 3 | |
| | |
| | |
| | |
| |[pic] |
| | |
| | |
| | |
| | |
| | |
| | |
| | |
| | |
| | |
| | |
| | |
|EITEEKA 5: OBURINGAANIZA |Abantu boona bashemereire kuringanizibwa omu |
| |kurindwa kwa ebiragiro. Oburingaaniza nikimanyisa|
| |okushushanisa omu ntwaza nainga ekitiinisa - |
| |oburingaaniza omu bantu, kwinganisa omu kuheebwa |
| |emigisha. |
| | |
| |Omuramuzi taine kuba naayoreka orubaju nainga ngu|
| |tiyasiima muntu weena, omu bigambo, omu bikorwa |
| |nainga omu mitwarize ye kurugiirira ahari: |
| |Bushaija nainga obukazi bwe |
| |Erangi |
| |Oruganda rwe |
| |Ediini |
| |Emyaka |
| |Oku ayemereire omu by'esente |
| |Enteekateeka ye y'eby'obutegyeki |
| |Oburema |
| | |
| |Omuramuzi taine kuba memba naniga kuba omwe ahari|
| |abo abaine akakwate n'okutaanisa/okubaganisa |
| |abantu. |
| | |
| | |
| | |
| | |
| | |
| | |
| | |
| | |
|EKYOKUREEBERAHO 4 | |
| | |
| | |
| | |
| | |
| | |
|EKYOKUREEBERAHO 5 | |
| | |
|ENSHONGA 6: OBUKOZI |Abaramuzi baine kuba beegire kandi barikumanya |
|N'OKUNYIIKIRA/okwehayo |omurimo gwabo – bagushemereire, kandi bakore |
| |n'omuhimbo, okufayo n'omutima gumwe – |
| |Okunyiikira. Omuramuzi aine kuba naaronda |
| |obwengye n'obukugu, hamwe n'oku ari nk'omuntu |
| |ebirikureka yaakora gye emirimo ye y'oburamuzi. |
| | |
| |Omuramuzi aine kushara omushango juba, kwonka omu|
| |kukora ekyo, aine kumanya ngu |
| |oburamuzi/oburingaaniza bwahikirira. Omuramuzi |
| |aine kutaho obutebenkana hamwe n'okuta ekitiinisa|
| |omu kuhoza kandi areebe ngu haabaho |
| |obugumisiriza. |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |

| | |
| | |

 OMUTWE IV
 ENKORA YA KOOTI Z'EBYANGA

 ORUPAPURA

|EKICWEKA I |BA MEMBA BA KOOTI |
|EKICWEKA II |......................................36 |
|EKICWEKA III | |
| |OBUSHOBOOROZI/AMATWARE GA |
| |KOOTI........................................|
| |........................43 |
| | |
| |AKASIIMO, EBISHARE HAMWE N'OKURIHA OMU KOOTI|
| |Z'EBYANGA |
| |.............................................|
| |............................48 |

|EISHOMO i |BA MEMBA BA KOOTI Y'EKYANGA |
|EKIGYENDERERWA KIKURU |Kureeba ngu abeejumbiire omu mushomo ogu |
| |baayetegyereza abashemereire kuba bari ba |
| |memba ba Kooti y'Ekyanga n'abashemereire kuba|
| |ba memba hamwe n'aba memba abashemereire |
| |kubaho orukiiko kutandika. |
|EBIRAAYEGWE |Aha muheru gw'eishomo, abaryetabiremu |
| |bashemereire: |
| |Kumanya abashemereire kuba bari omu Kooti |
| |y'ekyaro, y'omuruka, y'egomborora/tahuni |
| |hamwe neishaza. |
| |Beetegyereze ba memba abashemereire kubaho |
| |okuhoza kukatandika. |
|OBWIRE |EDAKIIKA 35 |
|EBIRIMU |Amadaara ga Kooti z'Ebyanga |
| |Ba memba ba Kooti z'Ebyanga |
| |Kutunga ba memba abaine kuba bariho okuhoza |
| |kukatandika. |

|AMADAARA GA KOOTI Z'eBYANGA|Eiteeka erya Kooti z'Ebyanga erya 2006 |
| |niriheereza za Kooti z'Ebyanga obushoboorozi |
| |bw'okuhurira n'okushara enshonga n'emishango |
| |emikye (erikucwubwa kitaka). |
| | |
| |Ebiragiro bya Kooti z'Ebyanga bikateebwaho |
| |omu 2007 kushoboorora oku eiteeka rya Kooti |
| |y'Ekyanga riraakore. |
| | |
| |Eiteeka rya Kooti z'Ebyanga niritaho Kooti |
| |z'Ebyanga aha madaara ashatu: |
| | |
| |Eiteeka rya Kooti z'Ebyanga nirigira ngu buri|
| |mushango/nshonga eshemereire kutandikira aha |
| |rurengo rw'ekyaro, reero Kooti z'aha |
| |muruka/woodi hamwe n'aha igomborora/tahuni |
| |zibe ez'okujuriramu. |
|BA MEMBA BA KOOTI Z'EBYANGA|Kooti z'Ekyaro/Seero n'ezaha Muruka/Woodi |
| | |
| |Kooti z'aha Kyaro/Seero n'ezo ez'aha |
| |Muruka/Woodi zirimu ba memba b'akakiiko k'aha|
| |kyaro/seeru nainga ab'aha muruka/woodi nk'oku|
| |kiri omu eiteeka rya Gavumenti z'Ebyanga. |
| | |
| |Kooti z'aha Gomborora/Tahuni/Diviijoni |
| | |
| |Kooti z'aha eigomborora/Tahuni |
| |Kanso/Diviijoni nizikorwa abantu bataano (5) |
| |abarikuteebwaho akakiiko k'egomborora, |
| |barikushembwa akakiiko akakuru. (Eiteeka erya|
| |Kooti z'Ebyanga erya 2006 Akacweka 4(2)). |
| | |
| |Ahari ba memba bataano, haakiri babiri (2) |
| |bateekwa kuba bari abakazi |
| | |
| |Mukuru w'entebe hamwe n'orikumuza omu bigyere|
| |baine kuteererwa akaruuru ba memba ba Kooti |
| |ey'aharurengo rw'eigomborora/Tahuni |
| |Kanso/Diviijoni. |
| | |
| |Kwikirizibwa kuba memba wa Kooti |
| |y'ahaigomborora/Tahuni Kanso/Diviijoni, buri |
| |memba ateekwa: |
| |Kuba naatuura omu mwanya ogwo ahu Kooti |
| |y'Ekyanga eine obushoboorozi; |
| |Kuba ari omuntu w'emicwe mirungi kandi aine |
| |emitwarize mirungi; |
| |Abe naamanya orurimi orurikukoresebwa omu |
| |kyanga ekyo hamwe n'Orungyereza; |
| |Atari memba w'akakiiko k'aha kyanga, memba |
| |w'Eishengyero nainga memba w'ekitongore kyona|
| |(ekitairweho omu biragiro), kandi; |
| |Atari memba wa Kooti y'Ekyanga endiijo. |
| | |
| | |
| | |
| | |
| | |
| | |
| | |
| | |
| | |
| |Obujurizi – Ebiragiro bya Kooti z'Ebyanga |
| |akacweka, 4-8. |
|Emirimo ya kooti z'ebyanga |Omurimo gwa Mukuru w'Entebe |
| | |
| |Mukuru w'entebe naayakiira enshonga ahabwa ba|
| |memba boona b'akakiiko kandi ayebembere |
| |orukiiko. Mukuru w'entebe naija kuronda |
| |omwanya ahu Kooti eraagume |
| |neehuririra/neecwera emishango omu kyanga |
| |kye. |
| | |
| |Omurimo gw'orikuhwera mukuru w'entebe |
| | |
| |Mukuru w'entebe yaaba ari omushaija, omuhwezi|
| |ashemereire kuba omukazi; kandi mukuru |
| |w'entebe yaaba ari omukazi, omuhwezi |
| |ashemereire kuba ari omushaija. |
| | |
| |Mukuru w'entebe ku yaakuremwa kukora emirimo |
| |ye, omuhwezi we ashemereire kugikora kuhisya |
| |obu Mukuru w'entebe araagarukye akagikora. |
| |Mukuru w'entebe ku yaakufa, yaakurekura |
| |nainga yaihwaho, omuhwezi we ashemereire kuba|
| |Mukuru w'entebe kuhisya obu baraaronde mukuru|
| |w'entebe ondiijo. |
| | |
| |Mukuru w'entebe hamwe n'omuhwezi we ku bombi |
| |baakuba batariho, ba memba abandi baine |
| |kutaho Mukuru w'entebe omu bwire bw'ogwo |
| |mushango bwonka. |
| | |
| |Bishangye omu - Biragiro bya Kooti z'Ebyanga,|
| |akacweka 18. |
|OKURAHIRA |Okurahira kwa ba memba ba Kooti z'Ebyanga |
| |ATAKATUNGIRE OFIISI, BURI MEMBA WA KOOTI |
| |Y'EKYANGA ASHEMEREIRE KURAHIRA AKABONA |
| |KUTWARA OMWANYA GWE, KANDI AHAMIZE BURI OMWE |
| |KU ARIKUZA KURAMURA N'OBURINGAANIZA. |
| |EKIRAHIRO NIKIHEEBWA OMURAMUZI W'AHA RURENGO |
| |RWA DISITURIKIKITI OMU MWANYA OGU KOOTI |
| |Y'EKYANGA ERIMU. EKIRAAMO EKYANGUHI |
| |EKIRITEERWA BA MEMBA BA KOOTI Y'EKYANGA |
| |BATAKAGIIRE MU NTEBE KIRI AHAIFO, NK'OKU |
| |KIRIKURUGA OMU BIRAGIRO BYA KOOTI Z'EBYANGA. |
| |EKIRAHIRO KY'OBURAMUZI KYA BA MEMBA BA KOOTI |
| |Z'EBYANGA |
| |Nyowe,.......................................|
| |..............nindahira ngu, niinyija kukora |
| |kurungi emirimo empiirwe, kandi niinyija |
| |kukorera abantu boona ekihikire. Kurugiirira|
| |aha Konsityushoni ya Uganda hamwe n'ebiragiro|
| |ebirikugyenderwaho, ebirikwejunisibwa omu |
| |Uganda, hatariho kutiina n'okwitira omuntu |
| |weena eriisho, okukunda nainga EBIRAAYEGWE |
| |bibi. (Nahaabwekyo, Ruhanga mpwera) |
| | |
| |OMUKONO ………………………………………………………… |
|KWIHWA OMU NTEBE |Memba wa Kooti y'Ekyanga naabaasa kwihwa omu |
| |ntebe akakiiko k'ekyanga akakuru akategyeki |
| |karaaragiire. (Eiteeka rya Kooti z'Ebyanga |
| |erya, 2006, Akacweka 7(1)) |
| | |
| |Ebicweka bibiri ahari bishatu biina kushemba |
| |okwihwaho kwa memba wa Kooti y'Ekyanga |
| |ahabw'enshonga ezi ahaifo: |
| |Kukozesa kubi ofiisi ye; |
| |Enguzi; |
| |Kuremwa kukora emirimo ye; |
| |Kusingwa omushango omu kooti ahabw'ebicumuro |
| |haza ebiragiro bikagira ngu asharirwe emyezi |
| |mukaaga n'okurengaho ari omu kihome; |
| |Emitwarize/emicwe mibi; or |
| |Yaarwara omutwe/Akaremwa ahabw'amaani mabi. |
| | |
| |Omwanya gwa memba wa Kooti y'ekyanga nigwija |
| |kubamu busha haabaho ebi ahaifo: |
| | |
| |Memba yaarekura kandi akaha Mukuru w'entebe |
| |ya Kooti y'Ekyanga ebaruha ku yaarekura. |
| |Memba ku yaakuba ataine birikumwikiriza kuba |
| |memba wa Kooti y'Egomborora/Tahuni |
| |Kanso/Diviijoni); |
| |Memba ku yaakufa; nainga |
| |Memba yaabura kuhurira emishango omu kooti |
| |emirundi eshatu ekurataine, kwihaho ba memba |
| |abandi baikirizi okwehozaho kwe nainga |
| |enshonga ahabwenki abaire atariho. |
| |(Eiteeka rya kooti erya 2006, Akacweka 7(2))|
| | |
| |Omwanya gwa memba wa Kooti y'Ekyanga gwaba |
| |ogw'okwijuja, akakiiko k'ahaiguru |
| |nikamanyisibwa, reero akakiiko ako kashembe |
| |memba ondiijo omusya. |
|OBUTAIKIRIZIBWA |Memba ku yaakuba aine akakwate n'omushango |
| |oguri omu kooti obwire obwo, ashemereire |
| |kugamba akakwate ku aine n'omushango reero |
| |ayeihemu omu kuguhurira. (Eiteeka rya Kooti |
| |z'Ebyanga erya, 2006, Akacweka 24(d); |
| |Ebiragiro bya Kooti z'Ebyanga, ekiragiro kya |
| |20(1)). |
| | |
| |Orubaju rumwe rwayanga ngu memba atahurira |
| |omushango ahabw'okugwera orubaju, Kooti |
| |neebaasa: |
| |Kwihamu memba omu mushango yaashanga ngu kwo |
| |enshonga ei barikuha kwanga memba ehikire; |
| |nainga |
| |Areke kuhurikiza okwanga kw'orubaju orwo |
| |yaareeba ngu enshonga erikuheebwa terimu |
| |nsha, nainga terikworeka ngu memba agwereire |
| |orubaju. |
| | |
| |Orubaju rwaguma rwangire, Kooti eine |
| |kuhandiika okwanga okwo hamwe n'enshonga |
| |ahabwenki okwanga kwabaho reero bagumizemu |
| |omushango. (Ebiragiro bya Kooti z'Ebyanga, |
| |Ekiragiro, 20(2)) |
|OKURINDA BA MEMBA HAMWE |TIHARIHO MEMBA WA KOOTI Z'EBYANGA ASHEMEREIRE|
|N'ABAKUNGU BA KOOTI |KUHABABIRWA OMU KOOTI YOONA AHABW'OKUKORA |
|Z'EBYANGA |EBIRI OMU BIRAGIRO NARI EKI KOOTI Y'EKYANGA |
| |YAAMURAGIRA. (EITEEKA RYA KOOTI Z'EBYANGA, |
| |AKACWEKA, 43) |
| | |
| |Tihariho memba wa Kooti z'Ebyanga ashemereire|
| |kuba naahababirwa ahabw'ekikorwa kyona |
| |ekiyaakora arikuhikiriza emyoga ye |
| |y'oburamuzi, ku kyakuba ngu, omu bwire bwona,|
| |Kooti niyo emusindikire. (Eiteeka rya Kooti |
| |z'Ebyanga erya 2006, akacweka 43). |
| | |
|OKUSHARAHO KWA KOOTI | |
|Y'EKYANGA |Buri nshonga yoona erikukwija omu Kooti |
| |y'Ekyanga eine kusharwaho ba memba boona. |
| | |
| |Oburuuru bwa ba memba ku bwakwingana, |
| |akaruuru ka Mukuru w'Entebe kaine kusharaho. |
| |Mukuru w'Entebe hamwe na ba memba boona baine|
| |kurangiirira eki kooti yaasharaho. |

|KUREEBERERA KOOTI Z'EBYANGA|Eiteeka rya Kooti z'ebyanga niriragiira |
| |omuramuzi omukuru aha disiturikiti orikwetwa |
| |'Chief Margestrate' kureeberera Kooti |
| |z'Ebyanga. (Eiteeka rya Kooti z'Ebyanga erya,|
| |2006, akacweka 40) |
| | |
| | |
| | |
| | |
| | |
| | |
| | |
| | |
| | |
| | |
|KWORAMU |AKACWEKA KA 8(4) AKA EITEEKA RYA KOOTI |
| |Z'EBYANGA AKA, 2006 NIKAGIRA NGU KOOTI |
| |Y'EKYANGA TAINE KUHURIRA OMUSHANGO GWONA BA |
| |MEMBA BATAHIKIZE KWORAMU. |
| | |
| |Kworamu n'enki? |
| | |
| |Kworamu nikimanyisa omubaro gw'abantu |
| |abashemereire kuba bariho kwikiriza omushango|
| |kuhurirwa. Omubaro ogu gushemereire kuguma |
| |omu kuhurira omushango ogwo kuhisya obu |
| |guraahwe. |
| | |
| |Kworamu yaabura kuhika, Mukuru w'entebe aine |
| |kurekyera aho kuhurira omushango ogwo, agute |
| |orundi runaku. |

| | |
|KUHISYA KWORAMU |OMU KYARO/SEERU NAINGA AHA MURUKA/WOODI, |
| |OMUHENDO OGURIKWIKIRIZIBWA KUBAHO KOOTI |
| |Y'EKYANGA EHURIRE OMUSHANGO NIGUHISYA ABANTU |
| |BATAANO, BABIRI AHARI ABO BATEEKWA KUBA BARI |
| |ABAKAZI. |
| | |
| |Aha rurengo rw'egomborora/Tahuni |
| |Kanso/Diviijoni, omuhendo gw'abantu ni |
| |bashatu, omwe ahari abo ashemereire kuba ari |
| |omukazi. |
| | |
| |Omubaro |
| | |
| |KOOTI |
| |OMUBARO GW'ABA MEMBA ABARIKWETAAGWA OKUHOZA |
| |KUTANDIKE |
| |OMUBARO GW'ABAKAZI ABARIKWETAAGWA OKUHOZA |
| |KUTANDIKA |
| | |
| |EKYARO/SEERU OMURUKA/ WOODI |
| |5 |
| |2 |
| | |
| |AHA IGOMBORORA/ TAHUNI KANSO/ DIVIIJONI |
| |3 |
| |1 |
| | |
| | |
| | |
| |Ku kyakubaho ngu Kooti y'Ekyanga ebuzirwe |
| |Kworamu ahabw'eburemeezi obutakwebeera, (nka |
| |memba ku yaakuba arwaire nari ayoshire obwire|
| |buraingwa, Kooti y'Ekyanga neebaasa kuronda |
| |abantu kuheereza aha Kooti egyo. |
| | |
| |Kurondwa ngu omuntu abe memba wa Kooti |
| |y'Ekyanga, ashemereire kuba: |
| | |
| |Ari mukuru; |
| |Arikuteekateeka gye; |
| |Arikuteekateekwa kuba ow'amaani; |
| |Arikuraara omu kicweka ekyo eki kooti erimu |
| |neehorereza. |
| |Ataine buzaare naabo boona abari omu |
| |mushango. |
| | |
| | |
| |[pic] |
|BA MEMBA ABA N'OMUBARO |[pic] |
|GUHIKIRE GW'OKUTANDIKA | |
|KUHURIRA OMUSHANGO? | |

|EISHOMO iI |OBUSHOBOOROZI BWA KOOTI Z'EBYANGA |
|EKIGYENDERERWA KIKURU |Kumanyisa abeetabire omu mushomo obushoborozi|
| |obu Kooti z'Ebyanga ziine. |
|EBIGYENDERERWA |Aha muheru gw'eishomo eri, abagwetabiremu |
| |bashemereire: |
| |Kumanya amakuru g'obushoborozi; |
| |Kumanya ni mishango ki ei Kooti z'Ebyanga |
| |zishemereire kucwa/kuramura eziri omu matware|
| |gaazo. |
|OBWIRE |edakiika 40 |
|ebiri omu ishomo eri |Obushoboorozi nikimanyisa ki |
| |Obushoboorozi bw'amatware |
| |Obushoboorozi bw'ebiragiro |

|obushobOorozi |Obushoboorozi bwa Kooti z'Ebyanga nibwo |
| |bushoboorozi bw'okuhurira n'okushara |
| |emishango nka kooti. |
| | |
| |Obushoboorozi bwa Kooti z'Ebyanga buri omu |
| |emiringo ebiri: |
| | |
| |Obushoboorozi bw'amatware); hamwe na |
| |Obushoboorozi bw'ebiragiro. |
|obushoboorozi bw'amatware |Kooti y'Ekyanga eine obushoboorozi kuhurira |
| |enshonga n'emishango omu kyanga ekyo: |
| | |
| |Erikuruga omu myanya ei akakiiko akarikukora |
| |kooti karikurugamu; |
| |Enshonga yaaba erikukwata aha itaka, akakiiko|
| |akari omu mwanya ogu itaka ririmu; nainga |
| |Ou bahababiire/Kitabaarizibwa yaaba naatuura |
| |omu mwanya ogu akakiiko karimu haza kooti ahu|
| |eri. |
| |(Eiteeka rya Kooti z'Ebyanga erya 2006, |
| |Akacweka. 9; Ebiragiro bya Kooti z'Ebyanga, |
| |Ekiragiro kya. 25) |
| | |
| |Kihababirwa naabaasa kutaikiriza |
| |obushoboorozi bwa Kooti y'Ekyanga kuhurira |
| |omushango. Kooti ku yaakwikiriza okwanga kwe,|
| |omushango gushemereire kutwarwa omu kooti |
| |endiijo eine obushoborozi bw'okugushara. |
| | |
| |Kooti ku yaakwanga, eshemereire kuhandiika |
| |okwanga kwayo reero egumizemu ehurire/ecwe |
| |omushango. |
|Ekyokureeberaho 1 | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|OBUSHOBOOROZI BW'EBIRAGIRO |Kooti z'Ebyanga ziine obushoboorozi |
| |bw'okuhurira n'okucwa emanja ezi ahaifo: |

|EMISHANGO/ENSHONGA EZIRIKUMARWA ABATAKA |
| |
|* NK'OKU KIRIKUSHOBOORORWA OMU BIRAGIRO BYA KOOTI Z'EBYANGA |
|Omuringo |Amakuru | Obutarenzya|Obutarenzya sente |
|gw'omushango | |(Obucweka |zirikwingana |
| | |bwa sente) |(Kuruga |
| | | |Omukwamushanju |
| | | |2014) |
|Eibanja |Omuntu yaaguza ondiijo |Obucweka 100|Shiringi |
| |sente (nari akamutiiza |bwa sente |2,000,000/= |
| |ekintu) bakaragaana ngu | | |
| |naija kuzimugarurira, | | |
| |reero akabura | | |
| |kuzimugarurira | | |
| |kurugiirira oku | | |
| |baaragaine. | | |
|Endagaano |Abantu babiri nainga | | |
| |barikukiraho kuragaana | | |
| |omu buhandiikye nainga | | |
| |obutari buhandiikye ngu | | |
| |nibaija kukora omurimo | | |
| |nainga kuha obuheereza. | | |
|Okutiinisa/Okute|Kutiinisa - Omuntu | | |
|era |kureetera ondiijo kutiina| | |
| |kumuhisyaho | | |
| |obuhuta/obusaasi. | | |
| |KUTIINATIINISA HAMWE | | |
| |N'OKUTEERA - N'OBU OMUNTU| | |
| |ARIKUTIINATIINISA ONDIIJO| | |
| |NGU NAIJA KUMUHISYAHO | | |
| |OBUHUTA KANDI BUZIMA KWO | | |
| |AKABUMUHISYAHO. | | |
|KUHINDURA/KUHIND|OMUNTU KUTWARA NAINGA | | |
|UZA |KUKOZESA EKINTU | | |
| |KY'ONDIIJO NK'EKYE, KANDI| | |
| |OMU KUKORA EKYO, AKAKIIMA| | |
| |MUKAMA WAAKYO KUKIKOZESA.| | |
|KUSHIISHA EBINTU|OMUNTU YAASHIISHA EBINTU | | |
| |BY'ABANDI. | | |
|KUTAAHIRIRA |OMUNTU KUTAAHA OMU ITAKA | | |
| |RY'ONDIIJO NAINGA | | |
| |AKATAHATAAHA OMU BUSINGYE| | |
| |BW'ONDIIJO NAINGA OMU | | |
| |KIBANJA KY'ONDIIJO. | | |

|EMISHANGO/ENSHONGA EZIRIKUMARWA ABATAKA |
| |
|* ebirikutegyekwa ekiragiro ky'ekyanga, nk'oku kirikushoboororwa omu |
|biragiro bya kooti y'ekyanga |
|Omuringo |Amakuru | Obutarenzya|Obutarenzya sente |
| | |(Obucweka |zirikwingana |
| | |bwa sente) |(Kuruga |
| | | |Omukwamushanju |
| | | |2014) |
|Obutaikirizan| |Tihariho |Tihariho kikomo |
|a oburimu | |kikomo kya |kya sente. |
|enshonga | |sente. | |
|z’eitaka | | | |
|ery'empungura| | | |
|no | | | |
|Obutaikirizan| | | |
|a burikukwata| | | |
|aha bushwere,| | | |
|kushwer(w)a | | | |
|nainga | | | |
|kutashwer(w)a| | | |
|, kwangana, | | | |
|kutaana, | | | |
|nainga kukuza| | | |
|kw'abaana. | | | |
|Obutaikirizan| | | |
|a | | | |
|burikurugiiri| | | |
|ra aha | | | |
|kutoorana | | | |
|omuhunguzi. | | | |
|Kubiisya |Obu n'obutaikirizana | | |
| |obukubaho omuntu | | |
| |yaahora/yaabiisya ondiijo | | |
| |ebintu reero ondiijo | | |
| |akabura kubitaho omutima/ | | |
| |akabinagiirira | | |

|KUHENDA EBIRAGIRO BY'EKYANGA |
| |
|* NK'OKU KIRI OMU ITEEKA RYA GAVUMENTI Z'EBYANGA |
|Omuringo |Amakuru | Obutarenzya |Obutarenzya sente |
|gw'omushang| |(Obucweka bwa|zirikwingana |
|o | |sente) |(Kuruga |
| | | |Omukwamushanju 2014)|
|Enshonga |Ekiragiro kya disiturikiti |TIHARIHO |TIHARIHO KIKOMO KYA |
|ezirikuruga|n’ekyo ekirikukorwa kandi |KIKOMO KYA |SENTE |
|omu kuhenda|kikakorera omu disiturikiti|SENTE | |
|ebiragiro |egyo. | | |
|by'ekyanga |EKIRAGIRO EKIRIKWETWA | | |
| |BAIROHO (BYE-LAW), NIKYO | | |
| |KIRAGIRO EKIRIKUKORWA | | |
| |OBUKIIKO BW'EBYANGA KANDI | | |
| |KIKAKORA OMU MWANYA OGWO | | |
| |GWONKA. | | |

|EMANJA Z'EBICUMURO EZIRIKUKORWA BURI OMWE |
| |
|*nikigyendera aha nyikiriza y’abantu ba butoosha, nk'oku kirikworekwa omu|
|ngyenderwaho za kooti z’ebyaro |
|Omuringo |Amakuru | |Obutarenzya sente|
|gw’omushango | |Obutarenzya|zirikwingana |
| | |(Obucweka |(Kuruga |
| | |bwa sente) |Omukwamushanju |
| | | |2014) |
|Obutabanguko | |Tihariho |Tihariho kikomo |
|obw’eitaka | |kikomo kya |kya sente |
| | |sente | |
|Obutabanguko | | | |
|oburikuruga aha: | | | |
|okutaana, | | | |
|okwangana, nainga| | | |
|omuhendo | | | |
|gw’abaana. | | | |
|Obutabanguko | | | |
|obwine akakwate | | | |
|n’omusika/omuhung| | | |
|uzi | | | |
|Okukwata ijaga |Omu harimu obutabanguko | | |
|ebyakusigiirwe |ahu orikushanga omuntu | | |
| |akaha ondiijo muntu | | |
| |ebintu bye | | |
| |kubimureeberera kwonka | | |
| |ogwe muntu yaabikwata | | |
| |ijaga | | |

|OKUHENDA EBIRAGIRO |
|*nkoku kihairwe omu iteeka rya gavumenti eyahansi |
|Omuringo |Okushoboorora | Obutarenzya |Obutarenzya sente |
|gw’omushang| |(Obucweka bwa|zirikwingana |
|o | |sente) |(Kuruga |
| | | |Omukwamushanju 2014)|
|Emishango |Ekiragiro kya disiturikiti |TIHARIHO |TIHARIHO KIKOMO KYA |
|y’okuhenda |n’ekyo ekirikukorwa |KIKOMO KYA |SENTE |
|ebiragiro |disiturikiti kikakora omu |SENTE | |
|(Ekya |bicweka byona | | |
|disiturikit|eby’obutegyeki omu | | |
|i, ekya |disiturikiti. | | |
|kooti |EKIRAGIRO KYA KOOTI | | |
|y’ahansi) |Y’AHANSI. | | |

|EMISHANGO Y'EBICUMURO ERIKUKORWA ABAANA |
| |
|* NKOKUBIHAIRWE OMU ITEEKA ERY’EBIHAGARA N’EBIHENESO BYABYO |
|Omuringo |Okushoboorora | Obutarenzya |Obutarenzya sente |
|gw’omushang| |(Obucweka bwa|zirikwingana |
|o | |sente) |(Kuruga |
| | | |Omukwamushanju |
| | | |2014) |
|Okurwana |Okurwanira omu myanya |Tihariho |Tihariho kikomo kya|
|omu |erikugyibwamu abantu baingi|kikomo kya |sente |
|rwijwire | |sente | |
|Obwa |Harimu ebi: | | |
|kirereetsi |OBWAMARAAYA; | | |
| |OKUTEERA ZAARA; | | |
| |EMICWE ERIKUREETAHO NAINGA | | |
| |EYAKUBAASA KUREETAHO | | |
| |OKUBURA OBUSINGYE; | | |
| |EBIKORWA | | |
| |EBITARIKWIKIRIZIBWA; NAINGA| | |
| |OKWANDAARA; | | |
| |BYAKORERWA OMU MYANYA | | |
| |ERIKUGYIBWAMU ABANTU. | | |
|OKUTINISIRI|OMUNTU KUKOZESA AMAANI | | |
|ZA |NAINGA KUKANGAKANGA | | |
| |MUGYENZI WE AKIGYENDEREIRE.| | |
|OKUHUTAAZA |OKUTIINISIRIZA | | |
|OMUBIRI |OKURIKURUGAMU OBUHUTA | | |
|OBWIBI |OMUCWE GW’OKWIBA | | |
|OKUTAAHIIRI|OKUZA AHANTU OTARI MU | | |
|RA |MATEEKA (NA WAAGIIREMU OMU | | |
| |MATEEKA, OKUREMERAMU OTARI | | |
| |MU MATEEKA OBWE OINE | | |
| |EKIGYENDERERWA KY’OKUGWISA | | |
| |KUBI NYINA EBINTU, KUKORA | | |
| |EMISHANGO N’EBINDI BITYO | | |
|OKUSIISHA |OMUNTU YAASIISHA EBINTU | | |
|EBINTU |BY’ONDIIJO MUNTU NKANA, | | |
|NKANA |AYEKUNDEIRE | | |

| | |
| | |
| | |
|EKY’OKUTEISAHO 2 | |
| | |
| |Reeeba – Eiteeka rya Kooti z’Ebyanga, |
| |Akacweka. 10; Ebiragiro bya Kooti z’Ebyanga, |
| |Ekiragiro. 26. |
| | |
| | |
| | |
| | |
| | |
| | |
| | |
| | |

|EKICWEKA iII |OBUSIIMO, EBISHARE N’EMITANGO YA KOOTI |
| |Y’EKYANGA |
|EKIGYENDERERWA EKIKURU |Kwenda abantu bamanye enkora y’obusiimo, |
| |ebishare n’emitango ya kooti y’ekyanga |
| |nk’okukirikworekwa omu kiragiro kya kooti |
| |y’ekyanga |
|EBIRAAYEGWE |Ahamuheru gw’ekicweka eki, abeetabire omu |
| |mushomo baine kumanya gye ebi: |
| |bamanye akasiimo ka kooti y’ekyanga nk’oku |
| |kari omu mateeka |
| |bamanye nooha ashemeire kushashura ebishare |
| |nainga omutango |
| |beetegyereze oku ebishare n’emitango ya kooti|
| |y’ekyanga birikukoresibwa |
| |beetegyereze oshemeire kuba naabiika |
| |ebihandiiko by’ebishare n’emitango ya kooti |
| |y’ekyanga |
| |bamanye kandi babaase kuta omu nkora |
| |engyederwaho ya ebishare bya kooti y’ekyanga |
| |nk’oku kiri omu mateeka |
|OBWIRE |EDAKIIKA 15 |
|EBIRIMU |Obusiimo bw’abakakiiko ka kooti y’ekyanga |
| |Okushashura ebishare |
| |Enshohoza ya ebishare n’emitango |
| |Okubiika za ebihandiiko by’ebishare |
| |n’emitango |
| |Engyenderwaho ya ebishare bya kooti y’ekyanga|

|OBUSIIMO BWa kooti |EITEEKA NIRIRAGIIRA NGU BURI MEMBA WA KOOTI |
|y’ekyanga |Y’EKYANGA ORIKUZA OMU KOOTI OMU BWIRE |
| |OBW’OKUCWA EMISHANGO ASHASHURWE AHEEBWE |
| |AAKASIIMO. |
| | |
| |Akasiimo ka menba n’omuhandiiki ab’etahuni, |
| |ebyanga nainga egomborora yo ebe 10,000 eza |
| |Yuganda buri kushutama. |
| | |
| |Reeba- Eiteeka rya kooti z’Ebyanga , akacweka|
| |ka kabiri. |
|ebishare BYa kooti | |
|y’ekyanga | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|N’oha arikushashura |Kihababa ninga omuntu owaareta omushango omu |
|ebishare? |Kooti y’Ekyanga aine kushashura ebishare bya |
| |kooti arikugyendera aha kipimo kya ebishare |
| |ekitiirweho. Kooti ez’ebyanga zibaasa |
| |kweyogyerayo zitangise na kitabaarizibwa. |
| |(Ekiragiro kya kooti z’ebyanga 2006, |
| |akacweka. 41) |
|OKU EBISHARE N’EMITANGO |Emitango na ebishare ebirundainwe kooti |
|BISHEMERE KUKOZESIBWA |biine kukora ebi: |
| |Okugura obucumu, amakaraamu, ebitabo, |
| |empapura n’ebindi by’etaago bya kooti; |
| |Okureeta n’okugarurayo abajurizi; na |
| |Obusiimo bwa ba memba ba kooti. |
| |( Ebiragiro bya kooti z’ebyanga 2006, |
| |akacweka. 42) |
|OKUBIIKA EBIHANDIIKO |Kooti eshemeire kuba neebiika gye ebitabo |
|BY’EBISHARE N’EMITANGO |ebibarirwamu sente kwenda kworeka gye |
| |entaasya n’enshohoza. |
| | |
| |Aha rurengo orw’egomborora, omuhandiiki wa |
| |kooti niwe arikubuuzibwa entaasya y’ebishare |
| |n’emitango n’enshohoza yaabyo. |
| |Aha rurengo orw’ekyaro n’omuruka, omukuru |
| |w’ekyaro (mukuru w’entebe) niwe arikubuuzibwa|
| |ebishare n’emitango n’okubyakoresiibwe. |
|ekipande ekya kooti |Ekipande eki kiteirwe aha peegi eyaakurataho:|
|z’ebyanga ky’okworeka | |
|emihendo y’ebishare | |
|n’enshashurwa | |

|omubaro|Enshonga |Omuhendo |
| | |omu |
| | |Shiringi |
|1 |Omuhendo gwa sente oguri kwetoboitwaho ngu |500/= |
| |gunyagirwe, nainga omwe aha bantu akahindura | |
| |endagaano, guri ahagati ya 0-20,000/= | |
|2 |Omuhendo gwa sente oguri kwetoboitwaho ngu |1,500/= |
| |gunyagirwe, nainga omwe aha bantu akahindura | |
| |endagaano, gurikurenga 20,000 kwonka ziri ahansi | |
| |100,000/= | |
|3 |Omuhendo gwa sente oguri kwetoboitwaho ngu |2,500/= |
| |gunyagirwe, nainga omwe aha bantu akahindura | |
| |endagaano, gurikurenga 100,000 kwonka ziri ahansi ya| |
| |500,000/= | |
|4 |Omuhendo gwa sente oguri kwetoboitwaho ngu |3,000/= |
| |gunyagirwe, ninga omwe aha bantu akahindura | |
| |endagaano, gurikurenga 500,000 kwonka ziri ahansi ya| |
| |1000,000/= | |
|5 |Omuhendo gwa sente oguri kwetoboitwaho ngu |4,000/= |
| |gunyagirwe, ninga omwe aha bantu akahindura | |
| |endagaano, gurikurenga 1000,000 kwonka ziri ahansi | |
| |ya 2000,000/= | |
|6 |Okwetoboita kwona okwine akakwate n’okutiinisiriza, |1,500/= |
| |ebigaaniiro, okushiisha ebintu, n’okucwa emihanda ahu| |
| |etari. | |
|7 |Okwetoboita okurikukwata aha kushiisha emisiri |500/= |
|8 |Okwona kw’enyamaishwa nk’ente |1,000/= |
|9 |Obutabanguko obukwatiraine n’eitaka eryensikirano |1,500/= |
|10 |Obutabanguko obukwatiraine n’eby’obushwere, omuringo |1,500/= |
| |gw’obushwere ogu omunti arimu, okutaana, okwangana | |
| |nainga omuhendo gw’abaana | |
|11 |Obutabanguko obukwatiraine n’okuronda omusika |1,500/= |
|OKUJURIRA |
|1 |Kuhaakubaho okujurira kuruga omu kooti ey’ekyaaro |2,000/= |
| |kuza omu kooti ey’omuruka | |
|2 |Okujurira kuruga omu kooti ey’omuruka kuza omu |2,500/= |
| |y’etawuni, egomborora, diviijoni | |
|3 |Okujurira kuruga omu kooti ey’etawuni, diviijoni |3,000/= |
| |nainga egomborora kuza ow’omuramuzi atandikirwaho. | |
|KOPE EZIHAMIIBWE |
| |Kutunga kope z’ebyakorwa omu kooti ezihamiibwe |200/= |

 ekicweka v

 ENGYENDERWAHO YA KOOTI Y’EKYANGA

 ORUPAPURA

|EKICWEKA I |ABANTU ABAINE KWETABA OMU NKORA ZA KOOTI |
| |Y’EKYANGA...........................................|
| |.........................53 |
|ekicweka II |EBY’AMATEEKA:EBY’OKUKORA |
| |OTAKAHOZESIIBWE.....................................|
| |....................56 |
|EKICWEKA III |EBY’AMATEEKA:EBY’OKUKORA |
| |OMUKUHOZESIBWA......................................|
| |................69 |
|EKICWEKA IV |ENCWAMU YA KOOTI Y’EKYANGA |
| |N’EBIHENESO.........................................|
| |.......................74 |
|EKICWEKA V |OKUHENDA EBIRAGIRO BY’EKYANGA NAINGA EBY’EBICWEKA |
| |N’EGOMBORORA: EBY’OKUKORA OTAKAHOZESIIBWE, |
| |EBY’OKUKORA OMUKUHOZESIBWA |
| |....................................................|
| |..............................85 |
|EKICWEKA VI |OKUBIIKA EBIHANDIIKO BYA KOOTI |
| |Y’EKYANGA...........................................|
| |............89 |
|EKICWEKA VII |OKUJURIRA...........................................|
| |................................92 |

|EKICWEKA I |ABANTU ABAINE KWETABA OMU NKORA ZA KOOTI |
| |Y’EKYANGA |
|EKIGYENDRERWA EKIKURU |Kwenda kumanyisa abantu ngu kooti y’ekyanga |
| |erimu abantu batari b’omuringo gumwe |
|EBIRAAYEGWE |Aha muheru gw’ekicweka eki, abantu baine |
| |kumanya gye ebi: |
| |Kumanya abantu abarikutwara ekicweka omu |
| |nkora ya kooti y’ekyanga |
| |Beetegyereze ni ryari obu abahoza |
| |abeempangisano barikwikirizibwa omu nkora za |
| |kooti y’ekyanga |
| |Beetegyereze ekirikureetera omuntu yaaba |
| |omujurizi ahikire |
|obwire |edakiika 15 |
|ebiri omu kicweka |Okushoboorora aha muntu arikuhandiika fairo |
| |y’omushango akagireeta omu kooti |
| |Okushoboorora ahari kitabaarizibwa |
| |Okushoboorora aha bahoza abempangisano |
| |Okushoboorora aha mujurizi |
| |Okutaasyamu aba kakiiko ka kooti y’ekyanga |
| |Okutaasyamu abantu ba butoosha |

|n’oha arikwetaba omu nkora ya kooti ey’ekyanga? |
|ABANTU ABARIKUZA OMU KOOTI Y’EKYANGA TIBARI BAMWE NA BAMWE, NK’OKU |
|KIRIKWOREKWA OMU KISHUSHANI AHANSI: |
| |
| |
| |
| |
| |
| |
| |
| |
| |
|[pic] |
| |
|abarikuba barimu |Nyin’omushango/kitabaaza – omuntu |
| |arikutandikaho omushango akahandiika faiyiro |
| |y’okwetobita kwe akagitwara omu kooti. |
| |Nyin’omushango noobaasa kumweta kyetomboita, |
| |kitabaaza nainga kihababa. |
| | |
| |Kitabaarizibwa – ogu n’omuntu atabaariziibwe.|
| | |
| |Ijuka: omuntu arikuza kureebukaho omu kooti |
| |kuyaakutungamu akahugye omu mutwe nainga |
| |akaba atarikwehurira gye omu magara, naabaasa|
| |kujwekyerwa ondiijo muntu omu kooti, |
| |ashemereire kuba : |
| |Atoorainwe kitabaaza/nyinomushango nainga |
| |kitabaarizibwa weenyine; nainga |
| |Omuntu arikureeberera ogwe muntu nainga |
| |ebintu bye. |
| | |
| |Kooti niyo erikusharamu nju ogwe mujwekyerwa |
| |ajwekyere omuntu omu kooti. (Eiteeka rya |
| |kooti z’ebyanga, 2006, akacweka. 16 (1)) |
| | |
| |Arikuza omu kooti naabaasa kuba ari omwe |
| |nainga abantu baingi bakwataniise hamwe, |
| |nainga kampuni. Kubarikuba bari baingi, |
| |nibajwekyerwa omuntu omwe ou barikutoorana |
| |kandi bakaheereza obushoboorozi |
| |bw’okubajwekyera omu buhandiikye. (Eiteeka |
| |rya kooti z’ebyanga, akacweka. 17) |
|abahoza abeempangisano/BA |Okukoresa ba puriida tikirikwirizibwa omu |
|PURIIDA |kooti y’ekyanga yaaba neegyenda omu maisho. |
| |Eki nikibaho kwenda ngu kooti y’ekyaro egume |
| |eyanguhiire abantu ba butoosha abatarikumanya|
| |endimi z’ebirarago ezigumire n’ebindi bingi. |
| | |
| |Hariho enshonga ibiri ezirikureetera abahoza |
| |abeempangisano barikubaasa kwikirizibwa omu |
| |kooti y’ekyaro: |
| |Enshonga erikuteisibwaho yaaba eri |
| |ey’okuhenda ebiragiro ebikorwa obukiiko |
| |bw’ebyanga; nainga |
| |Omwe ahari kitabaaza na kitabaarizibwa yaaba |
| |ari omwana. |
| |(Eiteeka rya kooti z’ebyanga, 2006, akacweka.|
| |16 (2); Ebiragiro kya kooti, Ekiragiro. 23) |
|abajurizi |Aba n’abantu abaine bwino aha mushango |
| |ogurikuba nigusharwa omu kooti. Nibeetwa kuha|
| |amakuru n’obujurizi aha byabaireho ahu kooti |
| |yaabaire etari. |
|ekyoKUREEBERAHO 1 | |
| | |
| | |
| | |
| | |
| | |

|ekicweka II |ENSHONGA EZIRIKUKWATA AHARI BURI OMWE: |
| |OBYOKUKORA OTAKAHOZESIIBWE |
|ekigyendererwa ekikuru |Kumanyisa abantu abarikwetegyereza |
| |ebigyenderwaho omu kooti y’ekyanga kuheereza |
| |abantu amagyezi agakwatiraine n’ebyokukora |
| |otakahozesiibwe |
|EBIRAAYEGWE |Aha muheru gw’ekicweka eki abantu baine: |
| |Kwetegyereza omugasho gw’ebigyenderwaho kandi|
| |bamanye eby’enshonga z’oburingaaniza |
| |Bamanye kitabaaza oku arikureeta omushango |
| |omu kooti y’ekyanga |
| |Beetegyereze oku kitabaarizibwa aine kwetwaza|
| |aha mushango ogwamujunanwa |
| |Kumanya omugasho gwa kooti y’ekyanga |
| |kumanyisa ab’akakiiko n’abajurizi obu |
| |omushango gurahurirwe |
| | |
|obwire |edakiika 30 |
|ebirimu |Omugasho gw’ebigyenderwaho omu kooti |
| |y’ekyanga |
| |Kitabaaza n’ebi arikugamba aha mushango gwe |
| |Obu omushango guraahurirwe |
| |Okumanyisibwa kw’okuhurira omushango |
| |n’amabaruha g’okweta kitabaaza na |
| |kitabaarizibwa |
| |Okweta abajurizi |

|ahabwaki eBIgyenderwao |Ahabw’okwenda kukuuma gye obutegyeki |
|BIiri eBY’omugasho? |n’oburingaaniza, n’eky’omugasho kooti |
| |kukuratira ebigyenderwaho ebi abantu |
| |barikukuratira omu kuhababa – eki nikireetera|
| |abantu baayanguhirwa. |
| | |
| |N’emishango eri omu kooti eshemereire eine |
| |kukuuma obugabe bw’abo boona abarikugiizamu |
| |kurabira omu muhanda oguri gwe. |
| |Ebigyenderwaho omu kooti y’ekyanga |
| |etebeekanisiibwe omu muringo murungi kwenda |
| |ngu buri omwe weena ayetegyereze ahabw’okuba |
| |n’orurimi orurikukozesibwa n’orwanguhi. |
| | |
| |Ba memba ba kooti bashemereire kufayo munonga|
| |aha kucwa emishango omu muringo gwanguhi |
| |kandi murungi kutari kukozesa ebigambo |
| |ebigumire. |
| | |
| |Reeba Ebiragiro bya kooti z’ebyanga, 2006. |
| |Okuhaburwa okundi okweyongyeireho kuri omu |
| |Ngyenderwaho ya kooti z’ahansi, 2007. |
|okuhurira omushango |Kutandika kuhurira omushango omu kooti |
|nikutandika kuta? |y’ekyanga, kitabaaza aine kubanza kwegambaho |
| |omu maisho ga mukuru w’entebe. |
|ebaruha y’okwetoboita |Egi baruha eshemereire kuba eri omu |
| |buhandiikye kandi kitabaaza ateireho omukono.|
| |Eshemereire kushoboorora ekika ky’omushango |
| |oguteirwe ahari kitabaarizibwa. |
| | |
| |Kitabaaza naabaasa kwehandiikira ebaruha egi |
| |kandi agiteho omukono. |
| |Nainga, mukuru w’entebe, omuhandiiki nainga, |
| |memba weena owa kooti naabaasa kuhandiika |
| |egyo baruha kurugirira aha bigambo bya |
| |kitabaaza. Ekyo kihandiiko nikishomerwa |
| |kitabaaza bwanyima atekeho omukono. |
| |Nyin’omushango yaaba atarikubaasa kutaho |
| |omukono omw’iziina rye, naabaasa kukozesa |
| |ekinkumu. Mukuru w’entebe nawe naataho |
| |omukono. |
| |(Eiteeka rya kooti z’ebyanga 2006,akacweka. |
| |14; Ebiragiro bya kooti by’ekyanga, |
| |Ekiragiro. 29) |
| | |
| |Fayiro |
| |Kooti y’ekyanga eshemereire kuta omu fayiro |
| |ebaruha y’okwetoboita. (Eiteeka rya kooti |
| |z’ebyanga, 2006, akacweka. 14(3)) |

|ebiri omu baruha |Ebiri omu baruha y’okwetomboita |
|y’okwetoMboita | |
| |Amaziina, emyaka, ahu kitabaaza arikutuura; |
| |Amazima aha mushango n’ebiheneso ebi |
| |orikwenda; |
| |Omuhendo gwa sente ezi orikwenda; |
| |Amaziina g’abajurizi n’ahubarikutuura; |
| |Ba kitabaaza baaba bari abantu baingi, |
| |eiziina ry’ogwe aheirwe obushoboorozi; na |
| |Amakuru goona agaakugira omugasho aha |
| |mushango. |
| | |
| |IJUKA: kooti neebaasa kushaba ngu kitabaaza |
| |aheereze bwino nyingi n’ebisaanirizo |
| |ebirikukwata aha mushango kwenda ngu |
| |kwomesereza kitabaarizibwa |
| |Ebiragiro bya kooti z’ebyanga, Ekiragiro. 31 |
| | |
| | |
| | |
| | |
| | |
| | |
| | |
| | |
| | |
| | |
|okwetoMboita kw’omwana |Omushango ogw’omwana nainga omuntu atari gye |
|nAinga omuntu atari gye omu|omu mutwe gushemereire kureetwa omuzaire |
|mutwe |nainga munywani we. (Ebiragiro bya kooti |
| |z’ebyanga, Ekiragiro. 30). Munywani we omu |
| |muringo ogu ni omuntu weena arajwekyere |
| |omwana ninga omuntu atari gye omu muntwe |
| |(atabaukire nainga aine akahugye) ahabw’okuba|
| |tarikubaasa kweyemerera. Tibaine kakwate omu |
| |mushango kwonka nibayamba omu kukuuma obugabe|
| |n’ebyetengo by’omwana n’omuntu atari gye omu |
| |mutwe. |
|okushashura ebishare bya |Buri kitaabaaza weena kutwara omushango gwe |
|kooti |omu kooti naija kushashura omuhendo gwa sente|
| |ogumanyisiibwe omu kooti egyo. Kooti neebaasa|
| |kusaasira kitabaaza kusashura sente yaareeba |
| |ngu kitabaaza tarikuzibaasa. (Ebiragiro bya |
| |kooti z’ebyanga, Ekiragiro. 65) |
| |Okumanya ebirikukiraho – kutunga |
| |ah’okushashurira ebishare, reeba Ebiragiro |
| |bya kooti z’ebyanga, Ebyongeirweho ekicweka |
| |kya kashatu. |
|omurimo gw’omuhandiiki wa |Okukoramu za kope ezindi |
|kooti y’ekyanga yaaheza |Kooti yaaheza kutunga ebaruha y’okwetomboita,|
|kutUnga ebaruha |omuhandiiki naakoramu kope ezirikumara |
|y’okwetoMboita |ezirakoresibwe ba memba ba kooti n’abandi |
| |bantu, kandi aziteera sitampu ateekaho |
| |omukono. (Ebiragiro bya kooti z’ekyanga, |
| |Ekiragiro. 33) |
|okwanga okwetoMboita |Kooti neebaasa kwanga kuhurira omushango |
| |gwaba: |
| |Omushango gwaba gutari gw’omugasho gwona, |
| |gutaine butandikiro nainga gugyendereire |
| |kunyizya. |
| |Kooti yaaba etaine bushoboorozi kuhurira ogwe|
| |mushango; nainga |
| |Enshonga yaaba niyo emwe ekiri omu kooti |
| |endiijo. |
| |(Ebiragiro bya kooti z’ebyanga, Ekiragiro. |
| |34) |
| | |
| |[pic] |
|ekishushani ky’enshonga ezitiine mugasho |
|[pic] |
|OKUHEEREZA KITABAARIZIBWA |OKUHEEREZA KITABAARIZIBWA EBARUHA |
|OKUMANYISIBWA |Y’OKUHABABIRWA |
| |Ebaruha ey’okutabaaza etakatiirwe mu fayiro, |
| |kitabaarizibwa aine kuba yaahairwe eye |
| |ey’okumumanyisa ngu bamutabariize. (Ekiragiro|
| |kya kooti z’ebyanga, 2006, akacweka. 15(1)) |
|okwehozaho |KITABAARIZIBWA YAAHEZA KUTUNGA EBARUHA |
| |Y’OKUMUTABAARIZA, NAABAASA KWEHOZAHO |
| |ARIKWEHAKANA NAINGA ARIKWIKIRIZA OMUSHANGO |
| |OMU BUHANDIIKYE NAINGA OMU BIGAMBO OMU BIRO |
| |BITAANO (5) EBI ATUNGIIREMU EBARUHA |
| |Y’OKUMUTABAARIZA. OKWE NIKWE KWEHOZAHO |
| |(EBIRAGIRO BYA KOOTI Z’EBYANGA, EKIRAGIRO. |
| |38(1)). IJUKA NGU KOOTI NEEBAASA KWIKIRIZA |
| |OKWEHOZAHO OKURI OMU BUHANDIIKYE OKWAREETWA |
| |EBIRO BITAANO BYAHINGWIRE, EKIKURU |
| |KITABAARIZIBWA YAAHEEREZA ENSHONGA NKURU |
| |EZAAMUREETEIRE OKUKYERERWA. (EBIRAGIRO BYA |
| |KOOTI Z’EBYANGA, EKIRAGIRO. 38 (3)) |
| |Okwehozaho omu bigambo |
| |Kitabaarizibwa yaayehozaho omu bigambo, |
| |omuhandiiki wa kooti aine kubita omu |
| |buhadiikye.( Ebiragiro bya kooti z’ebyanga, |
| |Ekiragiro. 38 (2)) |
|okumanyisa KITABAAZA |Kitabaaza aine kumanyisibwa okwehozaho kwa |
|okwehozaho kwa |kitabaarizibwa hatakahweireho biro bitaano |
|kitabaarizIbwa |(5) kitabaarizibwa areesire okwehozaho kwe. |
| |(Ebiragiro bya kooti z’ebyanga, Ekiragiro. 38|
| |(4) |
|okutaho obwire bw’okuhurira|Obwire bw’okuhurira omushango nibuteebwaho |
|omushango |kitabaarizibwa yaaheza kureeta okwehozaho kwe|
| |omu buhandiikye (Ebiragiro bya kooti |
| |z’ebyanga, Ekiragiro.40). Kitabaarizibwa aine|
| |kureeta okwehozaho kwe hatakahweireho biro |
| |bitaano (5) ebi atungiiremu ebaruha |
| |y’okutabaarizibwa. (Ebiragiro bya kooti |
| |z’ebyanga, Ekiragiro. 38) |
|obwire n’omwanya ahu kooti |Obwire n’omwanya ahu kooti eraashutame |
|eraAshutame |(Ebiragiro bya kooti z’ebyanga, Ekiragiro. |
| |17(1), (2)) |
| |Kooti z’ebyanga nizishutama ahagati ya shaaha|
| |2:00 na shaaha 12:00 z’eihangwe. Kooti |
| |eshemereire kushutama emirundi erikumara |
| |kwenda ngu buri mushango baguhurire. Kooti |
| |eine kushutama ahu abantu bari okwihaho aha |
| |nshonga ey’emishango y’abaana. (Ebiragiro bya|
| |kooti z’ebyanga, Ekiragiro. 41 (a)) |
| | |
| |Ahu kirikwetaagisa, kooti neebaasa kubinga |
| |omuntu nainga abantu obutahika haihi n’ahu |
| |kooti eriyo neehuririra omushango. (Eiteeka |
| |rya kooti z’ebyanga, 2006, akacweka. 36 (2)) |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|OKUMANYISA KITABAAZA NA |Nkoku kyaba kyayorekirwe kareho, kooti |
|KITATABAARIZIBWA OBU |yaaheza kutunga ebaruha y’okwetomboita |
|OMUSHANGO GURAAHURIRWE |n’ey’okwehozaho, neeteekaho eizooba, obwire, |
| |n’omwanya ogu kooti eraahurireho omushango. |
| |Mukuru w’entebe aine kumanyisa kitabaaz na |
| |kitabaarizibwa obu omushango guraahurirwe |
| |kandi abeete omurwijwire baije baze omu kooti|
| |y’ekyanga. Eki nikikorwa omu buhandiikye omu |
| |baruha erikubamanyisa ebiro by’okwezi, obwire|
| |n’omwanya. (Eiteeka rya kooti z’ebyanga, |
| |2006, akacweka. 15 (2); Ebiragiro bya kooti |
| |z’ebyanga, Ekiragiro. 35 (2)) |

|ebiri omu baruha y’okweta |Ebaruha y’okweta ab’omushango eine kuba erimu|
|KITABAAZA na kitabaarizibwa|ebi: |
| |Amaziina ga nyin’omushango na kitabaarizibwa.|
| |Enamba y’omushango. |
| |Ekika ky’omushango. |
| |Okumanyisibwa ngu baine kwehikira omu kooti |
| |Ekiro n’eshaaha ez’omushango guraahurirwemu. |
| |Okumanyisibwa kubareeta abajurizi. |
| |Okumanyisibwa ngu omuntu kuyaakubura |
| |omushango niguhurirwa kandi encwamu neeheebwa|
| |. |
| |Ebiro by’okwezi. |
| |Omukono gwa ceyamaani. |
| |Ebiragiro bya kooti z’ebyanga, Foomu A, |
| |Ekyongyeirweho namba 4. |
|okugaba ebaruHA z’okweta |Ebaruha ezi ziine kugabwa orikukozesa gumwe |
|abantu omu kooti |aha miringo egi: |
| |Okumanyisa omu bigambo (Eiteeka rya kooti |
| |z’ebyanga, 2006, akacweka. 15 (3); Ebiragiro |
| |bya kooti z’ebyanga, Ekiragiro. 35(3)) |
| |Mukuru w’entebe naabaasa kugambira kitabaaza |
| |na kitabaarizibwa obwire n’omwanya ogu |
| |omushango gurahuririrwemu omu buntu. |
| |Mukuru w’entebe yaamanyisa kitabaaza na |
| |kitabaarizibwa omu bigambo, aine kuba aine |
| |omujurizi ataine nshonda ei arigwera babe |
| |hamwe. |
| | |
| |Okumanyisa okw’obuhandiikye (Eiteeka rya |
| |kooti z’ebyanga, 2006, akacwekac. 15 (4); |
| |Ebiragiro bya kooti z’ebyanga, Ekiragiro. 36)|
| |Okumanyisa kwaba kuri omu buhandiikye, |
| |bushemeirwe kuheebwa omuntu weenyine ou |
| |bugyendereire. Kukyakwanga kubaasika |
| |kubuhisya omuntu weenyine, noobaasa kukozesa |
| |emiringo egi kwenda ngu bumuhike: |
| |Noobaasa kubusigira omuntu mukuru omu ka ye |
| |nainga arikutuura nawe; nainga |
| |Ebaruha ogikwase aha kimwe aha bicweka |
| |by’enju ye ahu arikurahuka kureeba. Noobaasa |
| |kugishonshoreka ahansi y’orwigi. |
| | |
|ebaruha y’okweta omuntu omu|EKY’OKUREEBERAHO KY’EBARUHA Y’OKWETA OMUNTU |
|kooti |OMU KOOTI: |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| |Reeba – Ebiragiro bya kooti z’ebyanga, |
| |Ekyongeirweho namba 4. |
| | |
|okubiika EBIHANDIIKO BYA |Okumanyisa kw’okweta abantu omu kooti kwaba |
|kooti Z’ekyanga |kukozirwe omu buhandiikye, obumwe bwine |
| |kuteebwa omu fayiro ya kooti obundi bakabuha |
| |arikuza kwetwa. (Ebiragiro bya kooti |
| |z’ebyanga, Ekiragiro. 36 (1)) |
| |Obuhame bw’okwetwa omu kooti (Ebiragiro bya |
| |kooti z’ebyanga, Ekiragiro. 37) |
| |Okuhisya okumanyisa kuruga omu kooti kuhika |
| |aha bantu abagyendereirwe nikimanywa |
| |nk’obuhame bw’okwetwa. Obuhame bw’okwetwa ni |
| |bwino y’okugira ngu boona ababa |
| |bagyendereirwe kumanyisibwa baamanyisibwa. |
| | |
| |Buri kutwarira omuntu ebaruha, ashemereire |
| |kuhamya ku yaagitunga obwo arikutaho omukono.|
| |Kuyaakuba atarikumanya kuhandiika naabaasa |
| |kuteeraho ekinkumu. Ebaruha yaarekwa omu maka|
| |g’omuntu, owaagitwarayo ashemereire kugaruka |
| |omu kooti akaha enshonga ahabw’enki yaakoresa|
| |omuringo ogwo kandi ebi yaagamba bihamibwe |
| |omujurizi ou yaagaba agyenzire nawe. |
| | |
| | |
| | |
| | |
| | |
| | |
| | |
| | |
|ekyOKUREEBERAHO 1 | |
| | |
| | |
| | |
| | |
|OKUCONDOOZA OKWA KOOTI | |
|Y’EKYANGA | |
| | |
| | |
| |Kooti neebaasa kuhika aha mwanya ahu |
| |omushango gwatandikiire ehandiikye ebi |
| |yaareeba. (Ebiragiro bya kooti z’ebyanga, |
| |Ekiragiro. 41(1)(k)) |
|okumanyisa abajurizi |RITAKAHIKIRE EIZOOBA RY’OKUHURIRA OMUSHANGO, |
| |KOOTI EINE KWETA ABAJURIZI ABARIKUZA KUBAHO, |
| |EBAMANYISE EKIRO N’OBWIRE OBU BARAABE |
| |NIBEETAAGWA N’OMWANYA OGU KOOTI |
| |ERAASHUTAMEMU. (EITEEKA RYA KOOTI ,Z’EBYANGA |
| |2006, AKACWEKA. 20(1)) |
|EBIRI OMU KUMANYISA |EBARUHA Y’OKWETA ABAJURIZI ESHEMEREIRE KUBA |
|ABAJURIZI |ERIMU EBI: |
| |Amaziina ga nyin’omushango na kitabaarizibwa.|
| |Enamba y’omushango. |
| |Okumanyisa ngu abajurizi baine kuba bariho. |
| |Ekiro n’eshaaha ez’omujurizi aine kuhikaho. |
| |Bwino ei abajurizi baine kureeta omu kooti. |
| |Ekiro kibaahandiikiraho ebaruha. |
| |Omukono gwa mukuru w’entebe. |
| |Ebiragiro bya kooti z’ebyanga, Foomu B, |
| |Ekyongyeirweho namba 4 |
|okugaba ebaruha z’okweta |Ezi baruha ziine kugabwa omu miringo egi : |
|bajurizi |Okumanyisa omu bigambo (Ebiragiro bya kooti |
| |z’ebyanga, Ekiragiro. 39(4)) |
| |Mukuru w’entebe aine kumugambira obwire |
| |n’omwanya omu buntu risho aha rindi. Omu |
| |kumanyisa omu bigambo, mukuru w’entebe aine |
| |kugyenda n’ondiijo muntu. |
| | |
| |Okweta okuri omu buhandiikye (Eiteeka rya |
| |kooti z’ebyanga, 2006, Akacweka. 20; |
| |Ebiragiro bya kooti z’ebyanga, Ekiragiro. 39)|
| |Ni kirungi okweta okuri omu buhandiikye |
| |kukuha mukama wakwo weenyine, obaasa |
| |kubisigira omuntu mukuru omu ka ye nainga ou |
| |arikutuura nawe. |
| | |
| |[pic] |
|ekyokureeberaho ky’ebaruha y’okweta abajurizi |
|EKISHUSHANI KY’EBARUHA ERI OMU BUHANDIIKYE EY’OKWETA ABAJURIZI: |
| |
| |
| |
| |
| |
| |
| |
| |
| |
| |
| |
| |
| |
| |
|Reeba Ebiragiro bya kooti z’ebyanga, Ekyongyeirweho, namba 4, Foomu B |
|OKUBIIKA EBIHANDIIKO |OKWETA ABANTU OMU KOOTI KWAKORWA OMU |
|N’ebaruha ez’okweta abantu |BUHANDIIKYE, KOOTI EINE KUSIGAZA KOPE EMWE |
|omu kooti |REERU ENDIIJO ERAATERWE SITAMPU EKABA NIYO |
| |YAATWARIRWA OMUJURIZI OU BAGYENDEREIRE. |
| |Okwikiriza - omujurizi nainga omuntu weena |
| |oraikirize akaakiira ebaruha omu mwanya |
| |gw’omujurizi aine kuta omukono nainga |
| |ekinkumu aha kope ei kooti erikusigaza |
| |yaaheza kugyakiira. |
| | |
| |Omujurizi nainga omujwekyerwa we yaaheza |
| |kwanga kutaho omukono aha baruha, memba aine |
| |kuhandiika okwanga okwo omu buhandiikye. |
| |(Eiteeka rya kooti z’ebyanga, 2006, Akacweka.|
| |20(5)) |
| | |
| | |
| | |
| | |
| | |
| | |
|HAMYA KWORAMU | |
| | |
| | |
| | |
| |Kooti etakatandikire, mukuru w’entebe aine |
| |kubanza kumanya yaaba omuhendo gw’abantu |
| |abaine kuba bariho kooti kutandika gwahikire.|
| |Omuri abo bantu torikubariramu ba memba ba |
| |kooti. Omuhendo ogwe gwine kuguma niguhika |
| |kooti yaaza kutandika |

| |
|EKIPANDE KY’EBIRI KUKURATIRWA OMUSHANGO GUTAKAHURIIRWE |
|[pic] |
| |
| |

|ekicweka III |ENSHONGA EZIRIKUKWATA AHARI BURI OMWE: |
| |EBY’OKUKORA ORIKUHOZESIBWA |
|ekigyendererwa ekikuru |Kwenda kubaasisa abantu kwetegyereza ebiri |
| |omu biragiro n’engyenderwaho ya za kooti |
| |z’ebyanga kandi n’oku baheereza amagyezi aha |
| |bikwatiraine n’okuhozesibwa. |
|EBIRAAYEGWE |Aha muheru gw’eishomo eri, abeetabiremu |
| |baine: |
| |Kwetegyereza ni ryari obu memba wa kooti aine|
| |kubingwa omu nkora za kooti y’ekyanga. |
| |Kwetegyereza ni rurimi ki orwine kukoresibwa |
| |omu kooti y’ekyanga |
| |Kwetegyereza ni ryari obu kooti y’ekyanga |
| |eshemeire kuronda obuhabuzi omu by’amateeka |
| |Kwetegyereza ebirikurabwamu omu kuhozesa |
| |omuntu |
| |Kwetegyereza ekirikubaho omwe ahari |
| |kitabaaza, kitabaarizibwa, n’omujurizi |
| |yaabura kwija omu kooti. |
| |Kwetegyereza okubarikubaasa kutaasyamu |
| |oburingaaniza omu kooti y’ekyanga |
|obwire |edakiika 35 |
|ebirimu |Okubinga ba memba ba kooti |
| |Orurimi orurikukozesibwa omu kooti |
| |Kooti y’ekyanga kwetaaga obuhabuzi omu |
| |by’amateeka |
| |Enshoronga y’entwaza ya kooti |
| |Omwe ahari ba nyin’omurwa yaabura kureebukaho|
| |omu kooti |
| |Omujurizi yaabura kwija omu kooti |
| |oburingaaniza |

|okubinga ba memba omu kooti|Buri memba wa kooti weena arikworeka okugwera|
| |orubaju abingwe omu kooti. Kwenda kuha |
| |encwamu etarikubanganisibwa ba memba baine |
| |kuba batarikugwera rubaju. |
| | |
| |Abantu abari omu mushango baine obugabe |
| |kwanga memba ou batarikwenda. Memba ogwe |
| |naija kubingwa omu kooti kurugiirira aha |
| |maani g’enshonga ezi abantu abo baraaheereze |
| |zikareetera baamwanga. (Eiteeka rya kooti |
| |z’ebyanga, 2006, akacweka. 24 (d); Yeta |
| |kitabaaza na kitabaarizibwa kuhurira |
| |omushango. 41(1) (b)) |
|orurimi orurikukozesibwa |Ebiri kukorwa omu kooti byona n’ebihandiiko |
|omu kooti |biine kubiikwa omu rurimi oruri kuba |
| |nirukozesibwa munonga omuri ekyo kyanga |
| |(Eiteeka rya kooti z’ebyanga, 2006, akacweka.|
| |21 (1)). Kwonka ebihandiiko eby’etahuni, |
| |diviijoni, n’egomborora biine kubiikwa omu |
| |Rungyereza. (Eiteeka rya kooti z’ebyanga, |
| |2006, akacweka. 21(3)) |
| | |
| |Ahu kooti yaahurira omu rurimi orw’enzaarwa, |
| |nibiija kuhindurwa biteebwe omu Rungyereza |
| |kandi kope zombi ey’Orungyereza n’ey’orurimi |
| |orwenzaarwa omuhandiiki azibiikye omu fayiro.|
| | |
| |Omwe ahari kitabaaza nainga kitabaarizibwa |
| |yaaba atarikumanya orurimi oru kooti |
| |erikukozesa, kooti neemurondera omuvunuuzi. |
| |(Eiteeka rya kooti z’ebyanga, 2006, akacweka.|
| |21 (2)) |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|obuhabuzi bw’ebyebiragiro |BA MEMBA BA KOOTI NIBABAASA OKUSHANGA |
|(Ebiragiro bya kooti |OBUREMEEZI OMU KUVUNUURA EKIRAGIRO KYETAAGISE|
|z’ebyanga, Ekiragiro 69) |ABAKUGU. OMU NSHONGA EGI KOOTI Y’EKYANGA |
| |EBAASA KUSHABA OBUYAMBI KURUGA OMU BARAMUZI |
| |ABARI OMU KOOTI NAINGA OMUSHANGO |
| |BAGWONGYEZEYO BAGUTE AHA KIRO EKINDI BATUNGYE|
| |OBUHABUZI KURUGA OW’OMURAMUZI ATANDIKIRWAHO |
| |NAINGA OMUJWEKYERWA W’OMUHOREREZA W’EIHANGA |
| |OW’AHA KYANGA EKYO. |
| | |
|ebirikuzibira okuhurira |KOOTI Y’EKYANGA TEKAAHURIRA MUSHANGO |
|omushango |OGWABAIRE GWAHURIIRWE KOOTI NIYO EMWE KANDI |
| |N’ABANTU NIBO BAMWE KANDI TEKAAHURIRA |
| |MUSHANGO OGURI OMU KOOTI ENDIIJO GUTEGYEREIJE|
| |OKUHURIRWA. (EITEEKA RYA KOOTI Z’EBYANGA, |
| |2006, AKACWEKA. 44) |
|ENSHORONGA YA KOOTI/EBIRI | |
|KUKURATIRWA OMU KOOTI | |
|SITATIMENTA ya kooti |Mukuru w’entebe obwe arikujwekyera kooti aine|
|erikuza kutandika kuhurira |kubanza yaaheereza sitatimenta, ashoboorore |
|omushango |ekigyendererwa kya kooti kandi ateho |
| |ebiragiro ebyahonaaho. Kooti eine |
| |kushoboorora gye abantu ngu omutima neija |
| |kuguta aha mushango kandi teraafe aha kuguma |
| |kwebigambo ebiragambwe. (Ebiragiro bya kooti |
| |z’ebyanga, Ekiragiro. 41 (1) (a)) |
| | |
| |Kooti eine kumanyisa kitabaaza |
| |(nyin’omushango) ku aine orugamba rw’okuha |
| |amazima goona agakwatiraine n’omushango gwe |
| |(niwe aine obwamushinja). (Ebiragiro bya |
| |kooti z’ebyanga, Ekiragiro. 41(1)(h)) |
|okugamba kwa kitabaaza |Nyin’omushango nainga kitabaaza niwe aine |
|nAinga kitabaarizibwa |obugabe bw’okushoboorora omushango gwe |
| |n’ekyabaireho. Bwanyima kooti neemubuuza |
| |nainga omuntu weena ari omu mushango |
| |amubuuza, kitabaaza akiheza ayoreka abajurizi|
| |be n’ekizibiti kyaba kiriho; aho niho kooti |
| |erikucumikira omujurizi ebibuuzo na |
| |kitabaarizibwa akamwongyera ebindi. |
| |(Ebiragiro bya kooti z’ebyanga, Ekiragiro. |
| |41(1)(g)) |
| | |
| |Kitabaarizibwa nawe aine obugabe kuha |
| |enshonga eze obwe arikugamba ekyabaireho. |
| |Bwanyima kooti neemubuuza ebibuuzo aha |
| |nshonga ey’okwegambaho marungi. Bwanyima |
| |naayoreka abajurizi be n’obwamushinja ku |
| |ataine rubanja. Kooti na kitabaaza nibabuuza |
| |abajurizi ba kitabarizibwa.( Ebiragiro bya |
| |kooti z’ebyanga, Ekiragiro. 41(1)(i)) |
|okugamba kw’abajurizi |Abajurizi baine kubanza barahira batakahaire |
| |bujurizi aha mushango. (Ebiragiro bya kooti |
| |z’ebyanga, Ekiragiro. 39 (7)) |
| |Omuvunuuzi nawe ashemereire kubanza yaarahira|
| |kooti etakatandikire (Ebiragiro bya kooti |
| |z’ebyanga, Ekiragiro. 41(1) (d)). |
| |Kumanya endahiro ei kooti eine kuha |
| |omujurizi, reeba Ebiragiro bya kooti |
| |z’ebyanga, Ekiragiro Foomu G, Ekyongyeirweho |
| |namba 4. |
|omujurizi yaabura |Haaba hariho obuhame ngu omujurizi ebaruha |
|kureebuKAhO omu kooti |ekamuhika omu bwire kwonka yaabura omu kooti |
| |kandi atahaire nshonga yoona, kooti neija |
| |kumuha ekipapura ekya “mundeetere” kandi |
| |eyohereze poorisi ebe niyo yaamureeta omu |
| |kooti. (Eiteeka rya kooti z’ebyanga, 2006, |
| |Akacweka. 39(6)) |
| | |
| |Omujurizi ayesirwe yaaremwa kwija akabura |
| |kuha enshonga eyaamuzibira, akabuzaabuza |
| |obujurizi, omujurizi ogwo naatangisibwa |
| |omubaro gwa sente ogurikwingana akacweka |
| |kamwe nainga naakomwa ebiro 10. |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|ahu orikushanga omwe nAinga|Okubura okwa kitabaaza (Ebiragiro bya kooti |
|boona abakuru omu mushango |z’ebyanga, Ebiragiro.42, 45) |
|baayanga kwija omu kooti |Kooti yaaba eine obuhame ngu ebaruha |
| |y’okuhurira omushango bakagimwekwasiza gye, |
| |kwonka we nka kitabaaza yaayanga kwija kandi |
| |kitabaarizibwa yaija, kooti neekora ebi: |
| |kitabaarizibwa yaikiriza omushango, kooti |
| |neegumusharira. |
| |Kitabaarizibwa yaayehakana omushango, kooti |
| |neegubinga |
| |Omushango gwaba gwabingirwe, okugaruka |
| |kuguhurira kitabaaza aine kuha enshonga |
| |ezirikweyemerera ezimuzibiire kwiza omurundi |
| |ogwabandize. |
| |Okubura okwa kitabaarizibwa (Ebiragiro bya |
| |kooti z’ebyanga, Ekiragiro. 43) |
| |Kooti yaaba eine obuhame ngu kitabaarizibwa |
| |akatunga ebaruha y’okuhurira omushango kwonka|
| |yaayanga kwija omu kooti kandi kitabaaza |
| |ariho, kooti neehurira omushango omu butabaho|
| |bwe. Kooti yaashanga ngu kitaabaaza |
| |omushango agukozire bukora ecwamu terikubaho.|
| | |
| | |
| |Kwonka kitabaaza naabaasa kushaba kooti omu |
| |bigambo nainga omu buhandiikye etakora |
| |encwamu mpaka nawe aheereize enshonga eze |
| |ezaamureetiire yaabura. |
| | |
| |Boona baabura kwija omu kooti (Ebiragiro bya |
| |kooti z’ebyanga, Ekiragiro. 44, 45) |
| |Boona abakuru omu mushango baabura kwija omu |
| |kooti, kooti neebaasa kubinga omushango. |
| |Kwonka kitabaaza yaarugayo akaha enshonga |
| |ezaamuzibiire, kooti ebaasa kugaruka ehurire |
| |omushango ogwo. |
|oburingaaniza |Omu mikorere yaayo yoona , kooti y’ekyanga |
| |eshemereire kuba neeyebemberwa omu |
| |buringaaniza n’obutagwera rubaju: |
| |Kooti eine kuhurira buri muntu; |
| |Kooti eine kwikiriza omuntu kureeta omujurizi|
| |ayongyere ahari bwino eshonga ye eremeere – |
| |eyeyongyere amaani; |
| |Kooti eine kureeba ngu buri muntu yaaheebwa |
| |okumanyisibwa obu kooti eraashutame kandi |
| |nkahi; |
| |Memba wa kooti atarikumanya kyakwenda abingwe|
| |omu kooti. |
| |(Eiteeka rya kooti z’ebyanga, 2006, akacweka.|
| |24) |

|ekicwka IV |ENCWAMU ZA KOOTI N’OKUZIRIKUTWAZIBWA |
|ekigyendererwa ekikuru |Ekicweka eki nikishuruurira abantu |
| |ebigyenderwaho omu ntwaza ya kooti y’ekyanga|
| |kandi kiheereza amagyezi aha ncwamu za kooti|
| |n’okuzirikubaasa kutwazibwa |
|EBIRAAYEGWE |Aha muheru gw’eishomo, abeetabiremu baine: |
| |Kwetegyereza oku kooti erikuhika aaha ncwamu |
| |Kwetegyereza oku kooti erikumanyisa abantu |
| |encwamu yaayo |
| |Kwetegyereza eki omuntu owaasingwa omushango |
| |yaakubaasa kukora omushango gwaheza kuhwa |
| |Ebi kooti erikukora yaaheza kuha encwamu |
| |yaayo |
| |Nihabaho ki kitabaarizibwa yaaremwa |
| |kushashura |
|obwire |eshaaha 1 |
|ebirimu |Okumanyisa obu encwamu eraakorwe |
| |Okukora encwamu |
| |Okuhisya encwamu abu egyendereire kuhikaho |
| |Ebi kooti erikubaasa kukora bwanyima y’okuha |
| |encwamu |
| |Omurimo gwa kooti y’ekyanga kitabaarizibwa |
| |yaaremwa kushashura |

|okumanyisa obu encwamu |Bwanyima y’okuhurira omushango, kooti |
|eraAkorwe |neemanyisa abu kirikukwataho obwire n’omwanya|
| |ahu encwamu eraakorerwe. (Ebiragiro bya kooti|
| |z’ebyanga, Ekiragiro. 51(1)). Eki kiine |
| |kukorwa hatakahweire biro bitaano omushango |
| |gurugire kuhurirwa. (Ebiragiro bya kooti |
| |z’ebyanga, Ekiragiro. 51 (2)). Omwe aha |
| |bukirikukwataho yaabura kwija obwe aheire |
| |ebaruha erikumweta, kooti neeha encwamu yaayo|
| |atariho. (Ebiragiro bya kooti z’ebyanga, |
| |Ekiragiro. 53(b)). |
|okukora encwamu |Encwamu ya kooti eine kukorwa kurugiirira aha|
| |bintu bitari bimwe na bimwe: |
| |Oburingaaniza obwemereire aha mazima |
| |agarikureebuka |
| |Okukozesa amateeka (konsityushoni, |
| |eby’obuhangwa, n’ebindi.) |
| | |
| |Encwamu ya kooti neekorwa mukuru w’entebe na |
| |ba memba boona abaabaire bariho omu kuhurira |
| |omushango n’okuha obujurizi (Eiteeka rya |
| |kootoi z’ebyanga, 2006,akacweka. 8 (9); |
| |Ebiragiro bya kooti z’ebyanga, Ekiragiro. |
| |52(1)) |
| | |
| |Encwamu eine kukorwa obwo ebi |
| |birikukuratirwa: |
| |Buri nshonga neetererwa akaruuru kandi eziine|
| |bwingi nizo zirikurabaho. Omu karuuru aka |
| |abantu omu kooti nibahanika emikono haza |
| |ebarwa. (Ebiragiro bya kooti z’ebyanga, |
| |Ebiragiro. 21(1), 52 (2)) |
| |Oburuuru bwingana omu mubaro, mukuru w’entebe|
| |naikirizibwa kuteera akaruuru akarikusharaho.|
| |(Ebiragiro bya kooti z’ebyanga, Ekiragiro. |
| |21(2)) |
| |Kitabaaza na kitabaarizibwa nibabaasa kucwamu|
| |ngu baikirizigane omu buntu (Ebiragiro bya |
| |kooti z’ebyanga, Ekiragiro. 52(4)) |
|ebirimu |Encwamu eine kuhaandiikwa kandi ekahandiikwa |
| |kooti. Eine kuba erimu ebi. (Ebiragiro bya |
| |kooti z’ebyanga, Ekiragiro. 54 (1)): |
| |Eiziina rya kooti; |
| |Enamba y’omushango; |
| |Amaziina ga kitabaaza na kitabaarizibwa; |
| |Obuhandiiko bukye oburikukwata aha mushango; |
| |Obujurizi omu bugufu, n’enshonga ahabwenki |
| |bawikiriize nainga ei babwangiire; |
| |Ecwamu ya kooti n’enshonga zaayo aha ncwamu; |
| |Eby’okukora bwayima y’encwamu; |
| |Okushashura. |
|okuhisya encwamu ahaRI ABO |Mukuru w’entebe nainga omuntu weena |
|ABU egyendereire |atoorainwe naashomera abantu encwamu ya |
| |kooti. (Ebiragiro bya kooti z’ebyanga, |
| |Ekiragiro. 53(2)(a)). Ahonaaho baaheza |
| |kushomerwa encwamu, kitabaaza na |
| |kitabaarizibwa baine kumanyisibwa ku baine |
| |obugabe kujuriza. (Ebiragiro bya kooti |
| |z’ebyanga, Ekiragiro. 53(2)(c)). Bwanyima |
| |y’okushoma encwamu, mukuru w’entebe |
| |n’omuhandiiki baine kutaho emikono n’ebiro |
| |by’okwezi, kandi kukyakuba nikibaasika abantu|
| |boona abaaba bari omu kooti bateho emikono. |
| |(Ebiragiro bya kooti z’ebyanga, Ekiragiro. 53|
| |(2)(b)). |
| |
|Ekipande kirikworeka ebi kooti erikukuratira omu kuhurira emishango. Kiri|
|aha peegi erikukurataho:[pic] |

|OKUMANYISIBWA AHA KUJURIZA |abantu baine kumanyisibwa kandi bakaheebwa |
| |obugabe kujuriza hatakahweire biro 14 |
| |barugire kuheebwa encwamu nainga |
| |kutangisibwa. |
| | |
| | |
| |[pic] |
|eby’okukora bwaNyima |Kooti y’ekyanga neebaasa kuheereza owaasinga |
|y’eNcwamu |omushango kimwe aha miringo y’okumumanyisa |
| |obugabe bwe n’ebindi ebiyaakubaasa kukora: |
| |(Eiteeka rya kooti z’ebyanga, 2006, akacweka.|
| |13; Ebiragiro bya kooti z’ebyang, ekiragiro. |
| |55): |
| |Okusaasirana n’okugarukana |
| |Okugamba ekiri aha mutima |
| |okukiita |
| |okugaruriza |
| |sente |
| |okushaba okusaasirwa |
| |okukwatiriza n’okuguza |
|okusaasirana n’okugarukana |Okugarura busya enkwatanisa eyaabaire eriho |
| |n’okureetaho obumwe. |
|okugamba ekiriho |Kooti neegamaba ekiriho aha bugabe bwa |
| |kitabaaza na kitabaarizibwa etarikugwera |
| |rubaju. |
|okukiita |Oku n’okushashura kitabaaza nari |
| |kitabaarizibwa (owaasingwa orubanja) |
| |ebiyaafeeriirwe. |
| | |
| |Kooti neeragiira kitabaarizibwa ku ashashura |
| |kitabaaza omu bintu nainga sente |
| |ezirikwingingana ebyo bintu. Ahu kooti |
| |erikukiita esente ezirikuhika emitwaro |
| |500,000, omushango nigwoherezibwa |
| |ow’omuramuzi atandikirwaho kuba niwe |
| |yaaguhurira. Omuramuzi yaashanga esente ziri |
| |nyingi aine obugabe kuzikyendeeza nk’oku |
| |kirikubaasika kurugiirira aha mishango |
| |endiijo ey’ekika nk’ekyo. (Ebiragiro bya |
| |kooti z’ebyanga, Ekiragiro. 56 (1)) |
| | |
| |Okukiita ebintu |
| |Omu nshonga ey’okukiita ebintu, kooti |
| |neeragiira kisingwa-orubanja kureeta ebintu |
| |ebirikwingana n’ebyasiisikaire nainga |
| |abishashure omu sente. Ekyo kiine kukorwa |
| |hatakahweireho biro mushanju (7) aheirwe |
| |encwamu y’omushango.( Ebiragiro bya kooti |
| |z’ebyanga, Ekiragiro. 56 (2)(a),(b)) |
| | |
| |Okukiita obuhuta |
| |Omu kukiita obuhuta, kitabaarizibwa naashura |
| |sente ezi kooti erikureeba ngu nizibaasa |
| |kumara. Eki kiine kukorwa omu biro mushanju |
| |(7) kooti eherize kuha encwamu yaayo.( |
| |Ebiragiro bya kooti z’ebyanga, Ekiragiro. 56 |
| |(2)(c),(d)) |
| | |
| |Kisingwa-orubanja yaayanga kushashura |
| |Kitabaaza yaayanga kushashura kandi akabura |
| |kuha enshonga ezikweyemerera omu bwire, |
| |mukuru w’entebe naija kumushaba ngu ahe |
| |enshonga. Ekyo kyaheza kumurema kooti neija|
| |kukora ekipapura eky’okukwatiriza n’okuguza |
| |ebintu bya kitabaarizibwa.( Ebiragiro bya |
| |kooti z’ebyanga, Ekiragiro. 56(3)) |
|okugaruriza |Okugarura kitabaaza omu buteeka, |
| |naagarurizibwa ebintu bye ebyasiisikaire – |
| |omu bintu nainga omu sente. |
| | |
| |Kooti yaaheza kushanga ngu kitabaaza niwe |
| |nyina ebintu ahikire, neeragiira |
| |kitabaarizibwa kubigarura. Eki kiine kukorwa |
| |omu biro mushanju (7) kooti yaaheza kuha |
| |encwamu. Kooti neebaasa kuhurira okushaba kwa|
| |kitabaaza ngu eguze ebintu bya kitabaarizibwa|
| |yaaheza kwanga kumushashura. (Ebiragiro bya |
| |kooti z’ebyanga, Ekiragiro. 57) |
|sente |Aha kooti neebara buri rusente rwona orwa |
| |koresiibwe nk’omuntambura, okugura fayiro |
| |zoona zishashurwa bakama b’omushango kwonka |
| |sente ezi tizikaakira ezi kitabaaza |
| |arikuheebwa kitabaarizibwa. Nahabwekyo |
| |batakaheerize mukuru w’entebe naabuuza buri |
| |memba enshohoza ye atunga omuhendo gwa hamwe.|
| |(Ebiragiro bya kooti z’ebyanga, Ekiragiro. |
| |66) |
|okushaba okusaasirwa |Noobaasa kushaba okusaasirwa ahabwokuba |
| |omushango okagukora n’omuntu okamuhisyaho |
| |obuhuta, kwenda ngu omutima gwawe gube mwere.|
|okukwatiriza n’okuguza |Kooti neeragiira ngu ebintu bya |
| |kitabaarizibwa asingirwe omushango biguzibwe.|
| | |
| | |
| |Okukwatiriza nikubaho kooti yaatwara ebintu |
| |byawe ekabibiika nainga ekabibuzaho. |
| | |
| |Okuguza: Ebintu nibiguzibwa nk’ebiri aha |
| |mworeko omu rwijwire (Eiteeka rya kooti |
| |z’ebyanga, 2006, akacweka. 27; Ebiragiro bya |
| |kooti z’ebyanga, Ekiragiro. 58). |
| | |
| |Kitabaarizibwa yaaremwa kushashura omubaro |
| |gwa sente nainga ebintu ebi kooti |
| |yaamucweriire, kooti neekora ekipapura |
| |eky’okukwatiriza n’okuguza ebintu bye. Kwonka|
| |eki nikibaho kitabaarizibwa yaabura kuha |
| |enshonga yoona erikumuzibira kushashura |
| |(Eiteeka rya kooti z’ebyanga, 2006, akacweka.|
| |28 (1)). Haaba hatariho nshonga yoona |
| |erikuheebwa, kooti neeza kwoherereza |
| |kitabaarizibwa ekipapura ky’okukwatiriza |
| |n’okuguza ebintu bye. |
| | |
| |Abaramuzi ab’amadaara ab’okutandikirwaho |
| |n’abajwekyerwa b’omuhoreereza wa gavumente |
| |nibagira ngu eki kitakakozirwe kooti eine |
| |kubanza yaabuuza abantu b’ahakyanga bareebe |
| |eki bari kukiteekateekaho. |
| | |
| |Ekipande kiriho ebaruha y’okukwatiriza |
| |n’okuguza ebintu bya kisingwa-orubanja. Kiri |
| |aha peegi erikukurataho. |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
| |
|Reeba- Eiteeka rya kooti z’ebyanga, Foomu C, Ekyongyeirweho namba 4. |
| |Okuguza ebintu bya kitabaarizibwa nikikorwa |
| |omuntu aheirwe obushoboorozi kuruga omu kooti|
| |kandi arikugyendera aha kirango ky’ekiro |
| |n’omwanya ekyakozirwe. |
| |Omukuru w’entebe naaguma naahabura omuntu |
| |arikuguza aha mihendo y’ebintu ebiri nk’ekyo|
| |eriho obwire obwo. Kwonka ekyo kintu n’obu |
| |kyakuguzibwa aha sente z’ahansi |
| |waagyeragyeranisa n’emihendo eriho nikiba |
| |kitiine nshonga ekikuru ezaarugamu zaaba |
| |nizishashura eibanja ryabo. (Ebiragiro bya |
| |kooti z’ebyanga, Ekiragiro. 58(4),(5),(6)) |
| | |
| |Abantu abatarikwikirizibwa kugura ekintu |
| |ekyo: |
| |omuntu atoorainwe mukuru w’entebe ngu abe |
| |niwe yaaguza; na |
| |ba memba abari aha kakiiko akategyeki |
| |ak’ekyaro n’aba kooti y’ekyanga n’aba maka |
| |gaabo. (Eiteeka rya kooti z’ebyanga, 2006, |
| |Akacweka. 27 (3)) |
| | |
| |Ebintu ebitakakwatirizibwa kuguzibwa |
| |Ebintu ebi nibibaasa obutakwatirizibwa nainga|
| |okuguzibwa kooti y’ekyanga: |
| |ekintu ekya kampuni, kwihaho kampuni nayo |
| |yaaba ebaire eine omukono omuri ogwo mushango|
| |ogu omuntu aremirwe kushashura. |
| |Ekintu eky’amakwatane. |
| |Amaka ge nainga ekibanja. |
| |(Eiteeka rya kooti z’ebyanga, 2006, akacweka.|
| |28) |
| | |
| |Ebi nibikorwa haaba hariho okwikiriza |
| |kw’omuramuzi atandikirwaho okuri omu |
| |buhandiikye: |
| |Okukwatiriza ebintu ebitarikutambura |
| |nk’eitaka; |
| |Okukwatiriza ebihingwa ebikiri omu musiri; |
| |Okushiisha enju ya kitabaarizibwa; nainga |
| |Okubinga kitabaarizibwa omw’itaka rye |
| |(Ebiragiro bya kooti z’ebyanga, Ekiragiro. |
| |58(3)) |
| | |
| |Ebyaruga omu kuguza |
| |Ezaaruga omu kuguza ziine kukoresibwa ziti: |
| |Kushashura eibanja rya kooti; na |
| |Kushashura ezaashohoire omu bwire bw’okuguza |
| |kuzaakuba ziriho. |
| |(Eiteeka rya kooti z’ebyanga, 2006, akacweka.|
| |29) |
| | |
| |Enshaagi yoona eine kuheebwa owaabaire ari |
| |mukama w’ekintu ekyaguziibwe. |
| | |
|ekyOKUREEBERAHO 1 | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |

|omugasho gwa kooti |Kitabaarizibwa yaaremwa nainga yaayanga |
|y’ekyanga kitabaarizibwa |kushashura kwonka kooti ekareeba ngu naabaasa|
|yaayanga kushashura |kushashura kwonka yaayanga nkana, neebaasa |
| |kumwohereza ow’omuramuzi arikutandikirwaho |
| |kandi obwe bamuteireho ebaruha y’okushaba ngu|
| |bamukome. |
|ekyOKUREEBERAHO 2 | |
| | |
| | |
| | |
| | |
| | |
| | |
| | |
|ekyOKUREEBERAHO 3 | |
| | |
| | |
| | |
| | |
| | |
| | |
| | |
| | |
|ekYOKUREEBERAHO 4 | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |

|EISHOMO V |OKUHENDA EBIRAGIRO BY’EKYANGA HAMWE N’EBYA |
| |DISITURIKITI: EBIRI KUKURATIRWA OMUNTU |
| |ATAKAHOZESIIBWE NA YAABA NAAHOZESIIBWA |
|ekigyendererwa EKIKURU |Eishomo eri niryegyesa abaraayetabe omu |
| |mushomo enkora ya kooti y’Ekyanga, obwo |
| |ririkubamurikira ebiri kukuratirwa omuntu |
| |atakahozesiibwe na yaaba naahozesibwa emanja |
| |z’okuhenda ebiragiro by’Ekyanga hamwe n’ebya |
| |disiturikiti. |
|EBIRAAYEGWE |Abaraayetabe omu eishomo eri bashemereire |
| |kwega kurungi ebi: |
| |Okwetegyereza oku zaakooti z’Ebyanga ziri |
| |kushoboorora emanja z’okuhenda ebiragiro |
| |ebikozirwe ekyanga, gavumenti hamwe |
| |n’ab’obushoboorozi abandi. |
| |Okwetegyereza ebiri kukuratirwa omuntu |
| |atakahozesiibwe na yaaba naahozesibwa emanja |
| |z’okuhenda ebiragiro by’Ekyanga hamwe n’ebya |
| |disiturikiti. |
| |Okwetegyereza ebiheneso ebiri kuhebwa omuntu |
| |ahenzire ebiragiro ebikozirwe ekyanga hamwe |
| |n’ebyo ebikozirwe disiturikiti. |
| | |
|OBWIRE |EDAKIIKA MAKUMI ABIRI (20) |
|ebiri omu eishomo |Ebiri kukuratirwa omuntu atakahozesiibwe |
| |Okuhozesibwa |
| |Ebiheneso |
| |Okubiika obuhame |

|EBIRI KUKURATIRWA OMUNTU |Ebiragiro by’Ekyanga ni ebyo ebikozirwe |
|ATAKAHOZESIIBWE |obukiiko bw’ebyaro, egomborora, orurembo nari|
| |obukiiko bwa zaamunisiparite. Ebiragiro bya |
| |disiturikiti n’ebyo ebikozirwe obukiiko bwa |
| |zaadisiturikiti. |
| | |
| |Nihaija kubaho okushutama kwa kooti y’Ekyanga|
| |okw’omutaano okugyendereire kuhurira |
| |n’okushoboorora enshonga eziine akakwate |
| |n’okuhenda ebiragiro by’Ekyanga hamwe |
| |n’ebiragiro bya disiturikiti. Nk’oku kyaba |
| |kyagambirweho aharuguru, baakitabaarizibwa |
| |nibaija kwikirizibwa kujwekyerwa baapuriida |
| |omu manja nk’ezi. |
| |Omuntu weena orikwikiriza ku omuntu ondiijo |
| |yaacumura, obwo arikuhenda ebiragiro |
| |by’Ekyanga nari ebya disiturikiti aine |
| |obugabe kumutabaariza omu kooti y’Ekyanga. |
| |Kitabaaza naikirizibwa kuhayo okwetomboita |
| |kwe omu bigambo – arikwejunisa akanwa ke |
| |nainga omu buhandiikye. Kitabaaza ku |
| |araayejunise akanwa kuhayo okwetomboita kwe, |
| |Ceyamaani, Omuhandiiki nari memba wa kooti |
| |weena naija kuta okwetomboita okwo omu |
| |buhandiikye, reero kitabaaza ate omukono aha |
| |kihandiiko ky’okutabaaza. (Reeba: Eiteeka rya|
| |Kooti z’Ebyanga, 2006, Akacweka. 18(1); |
| |Ebiragiro bya kooti z’ebyanga, Ekiragiro. |
| |47(1)(2)) |
|FOOMU Y’EMANJA |Ahanyima y’okutunga okwetomboita, Mukuru |
| |w’entebewa kooti ashemereire kucwamu yaaba |
| |kitabaarizibwa aine emanja ezi ashemereire |
| |kuhoza. Zaaba ziriho, Mukuru |
| |w’entebenaaragiirwa kutebeekaninisa foomu |
| |y’emanja. Foomu egi neeshoboorora ebiri |
| |kukwata aha manja ezi kooti erikuteekateeka |
| |ku kitabaarizibwa yaakozire, kandi neeba |
| |eriho nk’ebi: |
| |Ebiri kukwata ahari kitabaarizibwa (eiziina, |
| |emyaka, endagiiriro); |
| |Omwanya n’omuringo gw’orubanja oru |
| |kitabaarizibwa arikuteekateekwa kuba |
| |yaakozire ; hamwe na |
| |Omwanya gw’okuhoza n’okucwa orubanja. |
| |(Reeba: Eiteeka rya Kooti z’Ebyanga, 2006, |
| |Akacweka.19; Ebiragiro bya kooti z’ebyanga, |
| |Ekiragiro. 48) |
| | |
| |Kitabaaza ashemereire kushomerwa foomu |
| |y’emanja reero we hamwe na Ceyammani wa kooti|
| |nari omuhandiiki bakakataho omukono (nari |
| |ekinkumu) hamwe n’ebiro by’okwezi. Ahanyima|
| |y’okutereeza foomu y’emanja, Mukuru |
| |w’entebeashemereire kumanyisa kitabaarizibwa |
| |kwija omu kooti y’Ekyanga ah’eizooba eri |
| |baramwetereho. |
|OKU FOOMU Y’EMANJA ERI |Oku foomu y’emanja eri kushusha: |
|KUSHUSHA | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| |Reeba: Eiteeka rya Kooti z’Ebyanga, Foomu C, |
| |Ekyongyeirweho namba 4. |
|EBIRI KUKURATIrWA OMU |Aha kuhurira orubanja, Mukuru |
|KUHURIRA ORUBANJA |w’entebenaaragiirwa kushomera kitabaarizibwa |
| |foomu y’emanja (y’orubanja), reero akamushaba|
| |kwikiriza nari kwehakana emanja (orubanja) |
| |ezaamushomerwa Ebiragiro bya kooti z’ebyanga,|
| |Ekiragiro. 49(1)(a)), kandi akandiika |
| |“okuhoza kwa ndi mwere’ nari “okuhoza kwa |
| |nyine-orubanja”, kurugiirira aha bi |
| |kitabaarizibwa yaagamba. Ebigyenderwaho bya |
| |Kooti z’Ebyanga, Ekigyenderwaho. 49(1)(b)). |
| |Ijuka ngu kitabaarizibwa naikirizibwa |
| |kujwekyerwa baapuriida abu araayeshashuurire.|
| | |
| | |
| | |
| | |
| | |
| | |
| | |
| | |
| | |
| | |
| |Ahu kitabaarizibwa arikwikiriza ku yaahenzire|
| |ekiragiro |
| |Kitabaarizibwa ku arikwikiriza ngu akahenda |
| |ekiragiro ky’Ekyanga nari ekya disiturikiti, |
| |kooti ebaasa kumurabura, nainga emutangise, |
| |nari emuhe ekiheneso kyona nk’oku ekiragiro |
| |ekihenzirwe kiri kugira. Ebiragiro bya kooti|
| |z’ebyanga, Ekiragiro. 49(1)(c)) |
| | |
| |Ahu kitabaarizibwa arikwehakana orubanja |
| |Kitabaarizibwa yaayehakana orubanja, kooti |
| |neetekwa kushaba abajurizi (abaraaretwe |
| |kitabaaza, nainga Mukuru wa kooti) kuha |
| |obwamushinja (obuhame) aha rubanja oruri omu |
| |kooti. Ahanyima y’abujurizi, kitabaarizibwa |
| |ashemereire kuheebwa omugisha kwehozaho obwo |
| |arikweta abajurizi abe nainga arikuhayo |
| |obuhame obundi. Ebiragiro bya kooti |
| |z’ebyanga, Ekiragiro.49(1)(d)) |
| | |
| |Kooti eshemereire kupima obuhame obwareetwa |
| |omu kooti reero ekacwamu. |
|OKUHANDIIKA OBUHAME |Ebi bishemereire kuhandiikwa: |
| |Kitabaarizibwa ku yaayehakana nainga ku |
| |yaikiriza orubanja. (Ebiragiro bya kooti |
| |z’ebyanga, Ekiragiro.49(1)(b)); |
| |Ohuhame obwareetwa abajurizi (Ebiragiro bya |
| |kooti z’ebyanga, Ekiragiro. 49(1)(iv));and |
| |Encwamu ya kooti, ebiro hamwe n’emikono ya |
| |Mukuru w’entebewa kooti hamwe na baamemba ba |
| |kooti abandi abaaba bariho. (Ebiragiro bya |
| |kooti z’ebyanga, Ekiragiro. 49(1)(e)). |
|Ebiheneso |Omu kucwa orubanja rw’okuhenda ebiragiro |
| |by’Ekyanga nari ebya disiturikiti, kooti |
| |ebaasa kutangisa kitabaarizibwa, okumucwera |
| |okukora burungi-bwa-nsi, nari ekiheneso kyona|
| |kurugiirira aha kiragiro ekyahendwa. Kooti ku|
| |yaakucwamu kukoresa omuntu burungi-bwa-nsi, |
| |eshemereire kukuratira engyendererwaho |
| |y’ebiragiro bya burungi-bwa-nsi ebya 2001. |
| | |
| |Kooti neetekwa kushoboorora omuringo |
| |gw’omurimo gwa burungi-bwa-nsi oguraakorwe |
| |owasingwa orubanja; omurimo ogwo gushemereire|
| |kuba guringaniire kandi gutarengire amaani |
| |g’ogwo muntu - ashemereire kuba naagubaasa. |

|EISHOMO VI |OKUHANDIIKA EBIRAABE OMU KOOTI HAMWE |
| |N’OKUBIIKA EBIHANDIIKO BYA KOOTI Y’EKYANGA |
|ekigyendererwa EKIKURU |ABARAAYETABE OMU EISHOMO ERI NIBAIJA |
| |KWEGYESIBWA OKUHANDIIKA EBIRAABE OMU KOOTI |
| |HAMWE N’OKUBIBIIKA. EBIRAAHANDIIKWE |
| |BISHEMEREIRE KUBA BIRI EBY’AMAZIMA, |
| |EBIHIKIRE, KANDI BIRIMU N’EBIBAIRE OMUNCWA |
| |Y’ORUBANJA ENSHUMI NKYE EHWAIRE. |
|EBIRAAYEGWE |AHAMUHERU GW’EISHOMO, ABARAARYETABEMU |
| |BASHEMEREIRE KUKORA EBI: |
| |Kwetegyereza empandiika hamwe n’embiika |
| |y’ebiraabe omu kooti |
| |Okwetegyeresa omuringo gw’enshonga za kooti |
| |ezishemereire kuhandiikwa. |
|OBWIRE |EDAKIIKA MAKUMI ABIRI (20) |
|EBIRI OMU EISHOMO |Omurimo gw’okuhandiika ebiraabe omu kooti |
| |hamwe n’okubiika kurungi ebyo bihandiiko |
| |Enshonga ezishemereire kuhandiikwa |

|OMURIMO GW’OKUhandiika |Zaakooti z’Ebyanga zoona zishemereire |
|ebiraabe omu kooti |kuhandiika ebiraabe omu kooti |
| |nk’eby’okutabaaza, okuhoza hamwe n’encwa |
| |y’emanja eziraareetwe. Zaakooti z’ebyaro |
| |zibaasa kutoorana omuntu w’okuhandiika |
| |ebiraabe omu kooti; baitu owaatooranwa |
| |tashemereire kuteera akaruuru nainga |
| |kwikirizibwa kukora encwamu yoona omu kooti |
| |egi. |
| |Buri kooti eshemereire kutaanisa ebihandiiko |
| |by’ebiraabe omu manja z’empenda-biragiro |
| |(ez’ebicucumuro) hamwe n’ez’emanja enkye |
| |ezirikubaasa kucubwa kitaka. (Ebiragiro bya |
| |kooti z’ebyanga, Ekiragiro.67(1)) |
|EBISHEMEreIRE KUHANDIIKWA |Ebi nibyo bishemereire kuhandiikwa buri |
| |kushutama kwa kooti: |
| |Enamba y’orubanja; |
| |Sitaatimenta y’okutabaaza; |
| |Ebaruha ezaahandiikiirwe kitabaaza na |
| |kitabaarizibwa hamwe n’abajurizi zirikubeeta |
| |omu kooti (zaaba nizetengwa); |
| |Ebiro by’okwezi obu baayetwa omu kooti; |
| |Eizooba eriteirweho kuhurira orubanja; |
| |Amaziina n’endagiiriro za kitabaaza hamwe |
| |n’abajurizi be; |
| |Amaziina n’endagiiriro za kitabaarizibwa |
| |hamwe n’abajurizi be; |
| |Enshoboorora y’orubanja omu bugufu; |
| |Obuhame obu embaju zombi zaareta |
| |nk’ebizibiti, kubyakuba biriho; |
| |Ebizibiti ebiri omu muringo gw’ebihandiiko, |
| |ku haakuba haine ekiriho; |
| |Ekiragiro (encwamu) ya kooti eky’ahamuheru, |
| |okukishemereire kukuratirwa owaasingwa |
| |orubanja hamwe n’obu kyarangwa.; |
| |Enshonga ahabw’enki kooti yaaragiira |
| |kitabaarizibwa nk’oku yaakora; |
| |Ebiro by’okushashuriraho eibanja rya kooti; |
| |hamwe na |
| |Ebiri kukwata aha ku owaasingwa orubanja |
| |araahikiirize ebyamucwerwa. |
| |(Eiteeka rya Kooti z’Ebyanga, 2006, Akacweka.|
| |22 (3); Ebiragiro bya kooti z’ebyanga, |
| |Ekiragiro. 67(2)) |
| |Zaakooti z’egomborora/tahuni kanso/ diviijoni|
| |nazo zishemereire kuhandiika omu bugufu, |
| |obuhame obwareetwa embaju zombi hamwe |
| |n’abajurizi baazo. Hoona nabwo, zaakooti |
| |z’Ebyanga zishemereire kuhandiika ebiri |
| |kukwata aha zaakaunta za kisingwa-orubanja, |
| |hamwe n’ebiri kukwata aha nshashura ya sente |
| |zaakooti hamwe n’emitango. (obukongi |
| |bw’okushashuriraho [risiiti] hamwe |
| |n’enshohoza ya sente ezo nabyo biine |
| |okuhandiikwa n’okubiikwa) (Eiteeka rya Kooti |
| |z’Ebyanga, 2006, Akacweka. 42) |
| | |
| | |
| | |
| | |
| | |
| | |
| | |
| | |

|EKY’OKUREEBERAHO | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|eishomo VII |OKUJURIZA |
|EKIGYENDERERWA ekikuru |Eishomo eri niryegyesa abaraaryetabemu ebiri |
| |kukuratirwa omu kujuriza encwamu y’orubanja. |
|EBIRAAYEGWE |Aha muheru gw’eishomo, abaraaryetabamu |
| |bashemereire: |
| |Kwetegyereza oku okujuriza encwamu kuri |
| |kukorwa |
| |Kwetegyereza obu omuntu ashemereire kujuriza |
| |Kwetegyereza oku omuntu ashemereire kumanyisa|
| |kooti ku arikwenda kujuriza |
| |Kwetegyereza amaani ga kooti ezijurirwamu |
|obwire |EDAKIIKA MAKUMI ASHATU (30) |
|ebiri omu eishomo |Obwire obu omuntu ashemereire kujuririzamu |
| |Okuhayo okujuriza |
| |Okumanyisa kooti ku orikwenda kujuriza |
| |Ebiri kukuratirwa omu kujuriza |
| |Amaani ga kooti ezijurirwamu |

|OKWANJURA |Ahanyima y’okuha encwamu yaayo, kooti |
| |neeragiirwa kumanyisa embaju zombi ku ziine |
| |obugabe kujuriza. Kitabaaza na kitabaarizibwa|
| |babaasa kujuriza encwamu za kooti, oihireho |
| |encwamu ei kooti ekozire bwanyima y’embaju |
| |zombi kwikirizana n’okugarukana. (Eiteeka rya|
| |Kooti z’Ebyanga, 2006, Akacweka. 32 (1); |
| |Ebiragiro bya kooti z’ebyanga, Ekiragiro . |
| |60(1)). |
| |Orubaju orutashemereirwe n’encwamu ya kooti |
| |rubaasa kujuriza ruti: |
| |Ku encwamu ya kooti y’Ekyaro nari seeru |
| |ejurizibwa omu kooti y’omuruka nari eya |
| |woodi. |
| |Ku encwamu ya kooti y’Omuruka nari woodi |
| |ejurizibwa omu kooti y’Egomborora, eya tahuni|
| |kanso nari eya diviijoni. |
| |Ku encwamu ya kooti y’Egomborora/tahuni |
| |kanso/ diviijoni ejurizibwa omu kooti |
| |y’Omuramuzi w’eidaara ry’ahansi. |
| |Ku ekiragiro ky’Omuramuzi wa kooti y’eidaara |
| |ry’ahansi kijurizibwa omu Kooti Enkuru. ( |
| |Eiteeka rya Kooti z’Ebyanga, 2006, Akacweka. |
| |32(2); Ebiragiro bya kooti z’ebyanga, |
| |Ekiragiro. 60(2)) |
| | |
| |Baitu, emanja z’okujurizibwa omu Kooti Enkuru|
| |ziine kubanja zaahamibwa omuramuzi wa Kooti |
| |y’eidaara ry’ahansi hamwe na Kooti Enkuru ku |
| |buzima ziri ez’amaani – nizeetenga |
| |okushoboorokyerwa kwa kooti enkuru, kandi |
| |kooti y’Ekyanga hamwe n’ey’Omuramuzi |
| |w’eidaara ry’ahansi tizicwire manja ezo |
| |n’oburingaaniza. (Eiteeka rya Kooti |
| |z’Ebyanga, 2006, Akacweka. 32(3)). |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| |[pic] |
| | |
|OBWIRE BW’OMUNTU |Kijuriza ashemereire kumanyisa kooti ku |
|ASHEMEREIRE KUJURIRIZAMU |arikwenda kujuriza encwamu ya kooti |
|ENCWAMU |y’Ekyanga, omu bunaku bw’ebiro ikumi na bina |
| |(14) kuruga ah’eizooba eri encwamu |
| |erikujurizibwa yaakorwa. |
| |Kijuriza ashemereire kumanyisa kooti ku |
| |arikwenda kujuriza encwamu y’omuramuzi |
| |w’eidaara ry’ahansi, omu bunaku bw’ebiro |
| |ikumi na bina (14) kuruga aha eizooba eri |
| |kooti egyo nari kooti enkuru erikuheera |
| |akahuumuro k’okujuriza. Kijuriza ashemereire |
| |kushaba akahuumuro aka omu biro makumi ashatu|
| |(30) kwiha encwamu erikujurizibwa yaakorwa. |
| |Kooti ebaasa kwongyerayo obunaku |
| |bw’akahuumuro, kaaba katakahwireho na kaaba |
| |kaahwireho. |
|OKUHAYO OKUJURIZA |Kijuriza ashemereire kumanyisa Mukuru |
| |w’entebenari omuhandiiki wa kooti ejurirwamu |
| |ku arikwenda kujuriza encwamu ya kooti, obwo |
| |arikuta omukono aha ndagaano y’okujuriza. |
| |Endagaano egi neeyoreka enshonga z’okujuriza.|
| |(Eiteeka rya Kooti z’Ebyanga, 2006, Akacweka.|
| |33(2); Ebiragiro bya kooti z’ebyanga, |
| |Ekiragiro. 61(4)) |
| | |
| |Oku foomu y’endagaano y’okujuriza erikushusha|
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| |Reeba: Ebiragiro bya kooti z’ebyanga, |
| |Ekiragiro, Foomu E, Ekyongyeirweho. |
| | |
| |Omu kumanyisa kooti ku arikwenda kujuriza, |
| |kijuriza naija kugambira kooti yaaba |
| |agyendereire kujuriza kimwe ahari ebi ( |
| |Ebiragiro bya kooti z’ebyanga, Ekiragiro. |
| |61(5)): |
| |Encwamu yoona; |
| |Ekicweka ky’encwamu (Kyaba kiri kityo, |
| |heereza ekicweka eki orikwenda kujuriza); |
| |okwomesereza nainga ekiheneso. |
| | |
| |Bwanyima, kijuriza naatekwa kumanyisa |
| |kitabaarizibwa. (Ebiragiro bya kooti |
| |z’ebyanga, Ekiragiro. 61(7)) |
| | |
| |Oku omwana arikubaasa kujuriza- Omwana ku |
| |yaakwenda kujuriza, omureeberezi nari |
| |munywani we okuzire naikirizibwa kumanyisa |
| |kooti ku ogwo mwana arikwenda kujuriza. ( |
| |Ebiragiro bya kooti z’ebyanga, Ekiragiro. |
| |61(6)) |
|Okushashura ebishare |Omuntu arikwenda kujuriza naaragiirwa |
|(Ekiragiro. 65) |kushashura ebishare ebiteirweho kooti ei |
| |arikwenda kujuriramu. Kooti neebaasa |
| |obutashaba kijuriza ebishare kuyaakuhamya ngu|
| |tarikwebaasa – n’ahabw’ekyo takaabaasa |
| |kushashura ebishare bya kooti. |
| |(Reeba: Ebiragiro bya kooti z’ebyanga, |
| |Ekiragiro, Ekyongyeirweho namba 3.) |
|ENGYENDERERWAHO Y’OKUJURIZA|Kijuriza naija kuheereza abantu abari |
|( Ekiragiro . 63) |kukwatwaho za kope z’okubamanyisa ku |
| |arikwenda kujuriza omu bunaku bw’ebiro |
| |mushanju (7) kuruga obu yaamanyisa kooti |
| |ejurirwamu. Kope y’okumanyisa Kitabaarizibwa |
| |ku kijuriza arikwenda kujuriza encwamu ya |
| |kooti, eshemereire kutwarwa omu maka ge obwo |
| |kijuriza arikukuratira endagiiriro ye. |
| |Oku foomu y’okumanyisibwa endagaano |
| |y’okujuriza erikushusha: |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| |(Reeba: Ebiragiro bya kooti z’ebyanga, |
| |Ekiragiro , Foomu F, Ekyongyeirweho 4.) |
|EBYAHANDIIKIRWE OMU KOOTI |Kooti ejurirwamu neija kushaba ebihandiiko |
|EYAaBANDIZE |ebirimu ebyabaire omu kooti ey’ahansi |
| |eyahureire kandi ekacwa orubanja. Kooti |
| |ejurirwamu tereije kuhurira orubanja busya |
| |baitu neija kupima obujurizi oburi omu |
| |bihandiiko reero ehamye ku kooti yaahaire |
| |encwamu y’oburingaaniza nainga ku yaacwire |
| |kubi orubanja. Kooti ejurirwamu ku eraashange|
| |ngu kooti eyabandize ekahozesa kandi yaacwa |
| |kubi orubanja; ngu nainga obuhame |
| |obuhandiikirwe tiburimu muhoho, neija kucwamu|
| |yonka, nainga kurabira omu kushabwa kijuriza |
| |nari kitabaarizibwa, ku ehurira orubanja |
| |busya. |
| |Kijuriza nainga kitabaarizibwa abaasa kushaba|
| |kooti ejurirwamu kushaba obuhame obundi; |
| |obumwe, kooti ebaasa kweshabira obwo buhame; |
| |neebaasa n’okweta abajurizi ku |
| |yaakuteekateeka ngu nibabaasa kugihwera kucwa|
| |orubanja rw’oburyo. |
|AMAANI GA KOOTI EJURIRWAMU |Bwanyima y’okuhurira okujuriza, kooti |
| |neebaasa kukwikiriza nainga ekwange. |
| |Okwanga okujuriza- Eki nikikorwa kooti |
| |ejurirwamu yaahamya ku encwamu ya kooti |
| |eyaabandize yaabaire ehikire. |
| |Okwikiriza okujuriza- Kooti ejurirwamu ku |
| |erikuhamya ku encwamu ya kooti eyaabandize |
| |yaabaire etahikire, kooti niyo emwe |
| |eshemereire kwikiriza okujuriza kandi ebaasa:|
| | |
| |Kuhindura encwamu ya kooti eyaabandize; |
| |Kuhindura encwamu ya kooti yoona nari |
| |ekicweka kyayo; |
| |Kwongyera nari okutuubya aha muhendo |
| |ogushemereire kurihihwa (enkeishi) nari aha |
| |mutango ogu kooti yaashabire owaasingirwe |
| |orubanja; |
| |Okwongyera nari okukyendeeza eshaaha nari |
| |ebiro, nari kuhindura omuringo gw’omurimo gwa|
| |burungi-bwa-nsi, ebi osingirwe orubanja |
| |yaabaire aragiirwe kukorwa.; |
| |Kooti ejurirwamu ebaasa kuhanisamu ekiragiro |
| |kya kooti ey’ahansi, kijuriza aheebwe ebi: |
| |Okugarukanisa embaju zombi; |
| |Okurangiirira; |
| |Okuriha/okukeita; |
| |Okugaruurirwa ebyasiisikaire; |
| |Okushashura sente ezaakoresiibwe omu |
| |kutabaaza n’okuhoza; |
| |Okushaba okusaasirwa/ekiganyiro; |
| |Ebintu kukwatirizibwa, hamwe n’okubiguza; |
| |nari |
| |Omutango. |
| |(Reeba: Ebiragiro bya kooti z’ebyanga, |
| |Ekiragiro. 64) |
| | |
| | |
| | |
| | |
| | |
| | |
| | |
| | |
| | |
| | |
| | |
|EKY’OKUREEBERAHO | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |

 OMUTWE VI
 OKUSHOBOORORA ENSHONGA Z’OMU KIRAGIRO KY’OBUTABANGUKO BW’OMU MAKA

 ORUPAPURA

Ekigyendererwa
ekikuru.....................................................................
.................................................100

EBIRAAYEGWE.................................................................
...................................... 100

Emihondano y’omu maka ni
ki?.........................................................................
..........101

Ekiragiro nikishoboorora kita obutabanguko bw’omu maka
..........................................101

Embaju eziri omu nshonga z’obutabanguko bw’omu
maka.........................................101

Obushoboorozi bwa kooti z’Ebyanga omu manja z’obutabanguko bw’omu
maka.............................................................101

|OMUTWE VI |
|OKUSHOBOORORA ENSHONGA Z’OMU KIRAGIRO KY’OBUTABANGUKO BW’OMU MAKA |
| |
|ekigyendererwa EKIKURU |Eishomo eri nirishoboorora oku enshonga eziri|
| |omu kiragiro ky’obutabanguko bw’omu maka |
| |zishemereire kucubwa. |
|EBIRAAYEGWE |Aha muheru gw’eishomo eri, abaraaryetabemu |
| |bashemereire kumanya ebi: |
| |Amakuru g’obutabanguko bw’omu maka |
| |Okuha emiringo y’obutabanguko bw’omu maka |
| |Okuheereza ebiri omu rubanja rw’obutabanguko |
| |bw’omu maka |
| |Kwetegyereza ebishemereire kukuratirwa omu |
| |kucwa emanja z’obutabanguko bw’omu maka |
|ObWIRE |ESHAAHA EMWE (1) |
|EBIRI OMU EISHOMO |Obutabanguko bw’omu maka ni ki? |
| |Ekiragiro nikishoboorora kita obutabanguko |
| |bw’omu maka? |
| |Embaju eziri omu nshonga z’obutabanguko |
| |bw’omu maka |
| |Obushoboorozi bwa kooti z’Ebyanga omu |
| |kushoboorora enshonga z’obutabanguko bw’omu |
| |maka |
| |ebishemereire kukuratirwa omu kucwa emanja |
| |z’obutabanguko bw’omu maka |

|OBUTABANGUKO BW’OMU MAKA NI |Obutabanguko bw’omu maka n’emihondano erikuba |
|KI? |ahagati y’abantu b’eka emwe kandi abatwire |
| |hamwe omuri egyo ka. Ahabw’emanja nyingi |
| |eziri omu eihanga, abantu ababonaboneire omu |
| |butabanguko bw’omu maka nibaikirizibwa |
| |kutabaaza omu kooti z’Ebyanga, oteireho na |
| |zaakooti z’abaramuzi ab’eidaara ry’ahansi |
| |hamwe n’aha Pooriisi. (Ekiragiro |
| |ky’obutabanguko bw’omu maka, 2010, Akacweka. |
| |6(1); Ebigyenderwaho by’Ekiragiro |
| |ky’obutabanguko bw’omu maka, Ekigyenderwaho. |
| |3) |
|EKIRAGIRO NIKISHOBOORORA |Ekiragiro ky’obutabanguko bw’omu maka |
|KITA OBUTABANGUKO BW’OMU |eky’omwaka 2010, nikishoboorora obutabanguko |
|MAKA? |bw’omu maka nk’okutuntuzibwa kw’omubiri, |
| |okuntuzibwa omuby’okwegaita okw’omubonano, |
| |okutuntizibwa okuri kuretwaho okujumiirana, |
| |okutuntuza ebiteekateeko, hamwe n’oku omuntu |
| |arikwehurira, hamwe n’okutuntuzibwa |
| |omuby’entaatsya ebiri kuhikibwa aha muntu, |
| |obwo nibimuhikibwaho omuntu nari abantu abu |
| |arikutuura nabo omuka emwe, nari (ba) memba |
| |w’eka egyo. Obutabanguko bw’omu maka burimu |
| |okuharahaaza, okuhutaaza, okukora kubi hamwe |
| |n’okutiinatiinisa omuntu otuntuziibwe |
| |obutabanguko bw’omu maka (nari oine obuzaare |
| |nari omukago nawe), obwo nyakumukora ebyo aine|
| |ekigyendererwa kyokumugyema kwikiriza kuhayo |
| |ebintu nari omusingo omu muringo |
| |gw’ekibanda-biragiro. |
| | |
| |Gamwe aha makuru g’ebigambo (Kurugiirira aha |
| |kiragiro ky’obutabanguko bw’omu maka ekya |
| |2010, akacweka ka kabiri) |
| |Okutuntuzibwa omuby’entaatsya – okwima omuntu |
| |esente n’eby’etaago ebi ashemereire kuheebwa. |
| | |
| |Okutuntuzibwa omu bigambo, omu biteekateeko |
| |hamwe n’oku omuntu arikwehurira kurimu ebijumo|
| |bya bwasya-bwizire; okweta omuntu amaziina |
| |g’okujumiirana, hamwe n’okukiniika; |
| |n’okutiinatiinisa okurikureetaho obusaasi omu |
| |biteekateeko; okworeka omuntu ku omwineho |
| |obushoboorozi; eitima; hamwe n’omwana okuguma |
| |naareeba emiringo y’okutuntuzibwa erikubaasa |
| |kuhutaaza owaagihikibwaho. |
| |Omutuntuza – Omuntu arikuteekateekwaho kuba |
| |akozire ekikorwa ky’okutabangura amaka. |
| |Nyakutuntuzibwa – ogu n’omuntu ori omu ka |
| |owaatuntuzibwa omu muringo ogw’ahonaaho kandi |
| |ogurikureebwa hamwe n’omu muringo |
| |ogutarikureeba kandi ogutari gw’ahonaaho – |
| |naabaasa kutuntuzibwa nari atiinatiinisibwe. |
|EMBAJU EZIRI OMU MANJA |Embaju eziri omu manja z’obutabanguko bw’omu |
|Z’OBUTABANGUKO BW’OMU MAKA |maka (kitabaaza na kitabaarizibwa) ti mukazi, |
| |omushaija n’abaana baabo bonka, baitu zirimu |
| |n’abandi banyabuzaare hamwe n’abandi bantu |
| |abarikutuura omuka egyo (harimu n’abakozi |
| |nk’abarezi b’abaana, hamwe n’abakozesa). Kooti|
| |ebaasa kucwamu yaaba enkwatanisa y’abantu abo |
| |neeyetwa eka, obwo erikupima omuringo gw’egyo |
| |nkwatanisa nk’ebiragiro okubiri kugira, |
| |kureebera aha bwire obu abo bantu bamazire |
| |hamwe, kandi n’ahu babumareire. (Reeba: |
| |Ekiragiro ky’obutabanguko bw’omu maka ekya |
| |2010, akacweka ka kashatu). |
|oBUSHOBOOROZI BWA KOOTI |Kooti y’Ekyanga eine obushoboorozi kucwa |
|Z’EBYANGA |emanja ezi erikubaasa – ezirikwetenga |
| |okushoboorokyerwa ekiragiro ky’amaka, emanja |
| |ezindi ezaashoboororwa omu kihandiiko eki, |
| |hamwe n’ezo eziri kukwata aha baana |
| |ezirikushoboororwa omu Kiragiro ky’Enshonga |
| |z’abaana. Kooti ezi hoona ziine obushoboorozi |
| |kukora aha manja z’okutiinatiinisa, kwenda |
| |kutangira emihondano n’obutabanguko bw’omu |
| |maka. |
|EBIRI KUKURATIRWA OMU KUCWA |Ebiri kukuratirwa omukuhozesa n’okucwa emanja |
|EMANJA OMU KOOTI Z’EBYANGA |z’obutabanguko bw’omu maka nibishushana n’ebyo|
| |ebiri kukuratirwa zaakooti z’Ebyanga zaaba |
| |nizicwa emanja eza buriijo. Baitu hariho ebiri|
| |kutaanaho: |
| | |
| |1. Kooti zishemereire kuhurira kandi zikacwa |
| |emanja z’obutabanguko bw’omu maka omu |
| |bwira.(Reeba Ebigyenderwaho omu kucwa emanja |
| |z’obutabanguko bw’omu maka, Ekigyenderwaho. 14|
| |(8)) |
| | |
| |Kooti z’Ebyanga zishemereire kuhurira emanja |
| |ezi omu shaaha ana na munaana (48), kitabaaza |
| |yaaheza kuhayo okwetomboita kwe omu kooti |
| |(Reeba: Ekiragiro ky’obutabanguko bw’omu maka |
| |ekya 2010, Akacweka. 6(10)). Obumwe kooti |
| |ebaasa kushaba embaju zombi kugarukana kandi |
| |zikahuumurizibwa; kyaba kityo, kooti neija |
| |kubaha ebiro bitaano (5). Kwenda ngu emanja |
| |ezi zicubwe ahonaaho, Ekiragiro |
| |ky’obutabanguko bw’omu maka nikiikiriza kooti |
| |kushutama eizooba ryona eri yaatoorana, |
| |oteireho n’amazooba ag’omu kahuumuro ka wiiki |
| |(wiikenda) hamwe n’aha biro bukuru.(Reeba: |
| |Ebigyenderwaho omu kucwa emanja z’obutabanguko|
| |bw’omu maka, akacweka 6(11)). Eki nikikorwa |
| |ahabw’omuringo gw’emanja z’obutabanguko obu |
| |oburimu n’obusheesha-shagama, ekirikureetera |
| |kyayetengesa kuzikoraho ahonaaho kutangira |
| |obusheesha-shagama. |
| | |
| |2. Ebiri aha foomu y’okutabaaza |
| | |
| |Emanja ziri kukwata aha butabanguko bw’omu |
| |maka ziine foomu y’omutaano eshemereire |
| |kwijuzibwa omuntu yaaba naatabaaza. Egi foomu |
| |neemanya nka “Foomu y’okutabaaza”. (Reeba |
| |Ebigyenderwaho omu kucwa emanja z’obutabanguko|
| |bw’omu maka, Foomu 1, Orukarara |
| |orwongyeirweho). Foomu egi neijuzibwa |
| |kitabaaza, omujwekyerwawe, nainga memba wa |
| |kooti y’Ekyanga ((Reeba Ebigyenderwaho omu |
| |kucwa emanja z’obutabanguko bw’omu maka, |
| |Ekigyenderwaho. 5). Ebishemereire kuhandiikwa |
| |omu foomu egi: |
| | |
| | |
| |Ebiri omu foomu y’okutabaaza omu kooti |
| |y’Ekyanga |
| | |
| |Amaziina, Emyaka, kitabaaza (nyakutuntuzibwa) |
| |yaaba ari omukazi nari omushaija, oruganda, |
| |ediini n’omuringo gw’oburema (kitabaaza ku |
| |yaakuba abwine), omwoga (omurimo) hamwe na |
| |kitabaaza (nari omujwekyerwa we) yaaba |
| |ashweirwe nainga atashweirwe hamwe n’ahu |
| |arikutuura. *kyaba nikyetengesa,naija |
| |kuheereza ebiri kukwata ahari kitabaarizibwa |
| |(omutuntwize) |
| |Amaziina n’emyaka y’abaana ba nyakutuntuza, |
| |hamwe n’abo baana baaba bari aboojo nari |
| |abaishiki. |
| |Omuringo gw’okutuntuzibwa oku kitabaaza |
| |areesire omu kooti; |
| |Obwire obu kitabaaza yatuntuziibwe; |
| |Yaaba ogu nigwo murundi gw’okubanza |
| |nyakutuntuzibwa (nari omujwekyerwa we) |
| |kutabaaza orubanja rw’okutuntuzibwa kw’omu |
| |maka. Gwaba gutari gw’okubanza, n’emirundi |
| |engahi ei ayetomboitsire omu kooti egi |
| |oihireho ogu. |
| |Haaba hariho ekikozirwe kushoboorora enshonga |
| |egi aheeru ya kooti. |
| |Ekiragiro ky’obutabanguko bw’omu maka ekya |
| |2010, akacweka ka mukaaga |
| |*Ijuka ngu: Okwetomboita ku kwakukorwa |
| |omujwekyerwa wa nyakutuntuzibwa, omujwekyerwa |
| |ashemereire kuhandiika omwoga (omurimo) gwe |
| |kandi akaha n’enshonga ahabw’enki yaahayo |
| |okwetomboita ahabwa nyakutuntuzibwa. |
| |Omujwekyerwa hoona naaragiirwa kushoboorora |
| |ekiti eki arikureeteramu okwetomboita hamwe |
| |n’enshonga ahabw’enki naateekateeka ngu |
| |obutabanguko n’okutuntuzibwa bibaireho, |
| |nikugyenda omu maisho kandi kubaasa |
| |kugumizamu. (Reeba Ebigyenderwaho omu kucwa |
| |emanja z’obutabanguko bw’omu maka, |
| |Ekigyenderwaho. 4) |
| | |
| |3. Okwoherezibwa aha pooriisi hamwe n’omu |
| |Kooti y’omuramuzi w’eidaara ry’ahansi. (Reeba:|
| |Ekiragiro ky’obutabanguko bw’omu maka ekya |
| |2010, akacweka ka 6(6)) |
| |Ahu: |
| |Nyakutuntuza acumwire omurundi gwa kabiri, |
| |nari akozire ekihagaro eki emirundi mingi; |
| |Kooti erikwikiriza ku nyakutuntuza abaasa |
| |kwongyera kukora kubi kitabaaza |
| |(nyakutuntuzibwa); nainga |
| |Kooti erikwikiriza ngu obutabanguko |
| |n’okutuntuzibwa nibyetenga pooriisi |
| |kubitaahamu; |
| | |
| |Kooti y’Ekyanga neeragiirwa kuhandiikira |
| |pooriisi nainga kooti y’omuramuzi w’eidaara |
| |ry’ahansi reero ekabooherereza orwo rubanja |
| |ngu barukoreho. Foomu namba ya 5 ey’orukarara |
| |orwongyeirwe aha Bigyenderwaho omu kucwa |
| |emanja z’obutabanguko bw’omu maka. |
| |4. Okuhandiikira hamwe n’okwoheereza orubanja |
| |owa Mukuru w’enshonga z’amaka hamwe n’owa |
| |Mukuru w’enshonga z’entuura y’abantu. (Reeba:|
| |Ekiragiro ky’obutabanguko bw’omu maka ekya |
| |2010, akacweka ka 6(7), (8)) |
| |Kooti eshemereire kuhandiikira Mukuru |
| |w’enshonga z’amaka hamwe n’entuura y’abantu |
| |erikubashaba kuguma nibasuura abaana, |
| |okubarinda hamwe n’okubareeberera. Omukuru ogu|
| |naija kwanjura ripoota y’ebi acondoorize |
| |kuruga omu baana hamwe n’ekishemereire |
| |kukorwa, omu bunaku bw’ebiro mushanju (7) |
| |kuruga obu okuragiirwa kwa kooti kukorwa. |
| |5. Okumanyisa eby’okuhurira orubanja hamwe |
| |n’oku kuraatwekwe. ( Reeba: Ebigyenderwaho omu|
| |kucwa emanja z’obutabanguko bw’omu maka, |
| |Ebigyenderwaho. 9, 10) |
| |Okumanyisa eby’okuhurira orubanja, nk’ebiro |
| |hamwe n’omwanya nikwija kukorwa obwo kooti |
| |erikwejunisa Foomu namba ibiri (2) eri omu |
| |rukarara orwongyeirwe aha bigyenderwaho omu |
| |kucwa emanja z’obutabanguko bw’omu maka ebya |
| |2011. |
| | |
| |Okweta embaju eziri kukwatwaho omu kooti |
| |kushemereire kukorwa obwo ebaruha ya |
| |kooti-neekweta erikuheebwa kitabaarizibwa |
| |n’abandi abari kwetengwa omu kooti. Abu kooti |
| |erikwetenga kuyaakuba etababoine kubaheereza |
| |ebaruha ya kooti-neekweta, Mukuru w’entebewa |
| |kooti naija kuragiira ku ebaruha bagirekyera |
| |omuntu mukuru weena, nainga ou omuka ye, |
| |nainga omuntu mukuru weena ou arikutuura nawe;|
| |nainga ebaasa kurekwa aha kicweka kyona |
| |eky’enju ye ahu nyinayo arikubaasa kurahuka |
| |kugireeba. Egi baruha eshemereire kuhika |
| |nyinayo omu shaaha abiri na ina (24). |
| |6. Okugarukanisa hamwe n’okuhuumurizibwa ( |
| |Ebigyenderwaho omu kucwa emanja z’obutabanguko|
| |bw’omu maka, Ekigyenderwaho. 12) |
| |Nk’oku kyayorekwa aharuguru, kooti ebaasa |
| |kushaba omuntu w’obujunaanizibwa nainga |
| |ab’obushoboorozi boona kugarukanisa hamwe |
| |n’okuhuumuriza embaju zombi. Kooti neija |
| |kwejunisa Foomu namba 5 eri omu nkarara |
| |ez’ongyeirwe aha bigyenderwaho omu kucwa |
| |emanja z’obutabanguko bw’omu maka. |
| |Omugarukanisa naija kuhandiika ebyaruga omu |
| |kugarukanisa, reero we n’ab’embaju zombi bate |
| |emikono yaabo aha kihandiiko eki. |
| |Embaju zombi ku zaakwikirizana, kooti neija |
| |kuhandiika okwikirizana oku reero ebahe |
| |ekihandiiko ky’okwikirizana. Ku baakwikirizana|
| |aha bintu bimwe reero bakaguma bataanire aha |
| |nshonga z’orubanja ezindi, kooti neija kubaha |
| |ekihandiiko kirikworeka kubailirizana aha |
| |bintu bimwe, reero ehurire enshonga |
| |ezibataikirizanaho. Okugarukanisa ku |
| |kwakurema, kooti neija kuhurira byona ebiri |
| |kukwata aha rubanja. |
| |7. Eby’okuhurira hamwe n’ebiri kukuratirwa omu|
| |kucwa emanja ( Reeba Ebigyenderwaho omu kucwa |
| |emanja z’obutabanguko bw’omu maka, |
| |Ebigyenderwaho. 13, 14) |
| |Orubanja ku rwakuba rugumangaine, kooti ebaasa|
| |kuhurira orubanja etaine bantu baingi – omu |
| |kihama. (Reeba Ebigyenderwaho omukucwa emanja |
| |z’obutabanguko bw’omu maka, Ebigyenderwaho. |
| |13(1)) |
| |Kurugiirira aha Eiteeka rya Kooti z’Ebyanga |
| |ekya 2006, akacweka 36(2), kooti y’Ekyanga |
| |ebaasa kuzibira abantu ba buriijo nainga |
| |omuntu weena obutaija omu kyombeko, nari |
| |ekishengye nari omwanya oguri kukoresibwa nka |
| |kooti. Ekiragiro eki nikikora aha idaara |
| |ry’okuhurira orubanja ryona. |
| |Okuhurira orubanja kushemereire kworoba, |
| |kukahabura embaju zombi kandi kukakorerwa omu |
| |bwire bukye. ( Reeba Ebigyenderwaho omu |
| |kucwa emanja z’obutabanguko bw’omu maka, |
| |Ebigyenderwaho. 14(8), (9)) |
| |8. Ebi kooti erikubaasa kuragiira |
| |Kooti ebaasa kucwamu ku kitabaarizibwa akorera|
| |kitabaaza kimwe ahari ebi; ebimwe n’ebiheneso |
| |ebiri kubaasa kuhebwa kitabaariza ku |
| |yaakusingwa orubanja: |
| |Okumurabura ku ayegyendesereza |
| |Okushaba ou yatuntwize ku amusaasira |
| |Okuhuumuriza |
| |Okukora burungi-bwa-nsi |
| |Omutango gutari kurenga emitwaro makumi ataano|
| |(Shiring 500,000). |
| |Okuriha/okukeita |
| |Okugarukanisa |
| |Okurangiirira |
| |Okugaruzaho ebyasiisikaire |
| |Okukwatiirira n’okuguza ebintu |
| |9. Okujuriza |
| |Okujuriza nikwikirizibwa, baitu kijuriza |
| |ashemereire kukuratira ebigyenderwaho |
| |ebikuratirwa omu kujuriza butoosha. |

 OMUTWE VII
 OKUSHOBOORORA EMANJA Z’OMU KIRAGIRO KY’ENSHONGA Z’ABAANA

 ORUPAPURA

Ekigyendererewa
ekikuru.....................................................................
.................................................107

EBIRAAYEGWE.................................................................
........................................107

“Abaana” nikimanyisa
ki?.........................................................................
................109

Obugabe
bw’abaana...................................................................
..............................109

Obugabe bw’abaana oburikubaheebwa ekiragiro ky’enshonga
z’abaana....................................................................
..................................................110

Emirimo y’obukiiko bw’ebyanga hamwe na zaakooti z’Ebyanga omu kurinda
abaana......................................................................
..................................................112

Okuhurira emanja ezirimu abaana hamwe
n’ebiheneso......................................114

Abashemereire kurinda obugabe
bw’abaana..........................................................116

Okukwata hamwe n’okucwera abaana
emanja......................................................................
.............................................116

|OMUTWE VII |
|OKUSHOBOORORA EMANJA Z’OMU KIRAGIRO KY’ENSHONGA Z’ABAANA |
| |
|ekigyendererwa EKIKURU |Eishomo eri nirishoboorora ekiragiro |
| |ky’enshonga z’abaana kandi kimurikira |
| |abaarayetabe omu mushomo obushonshorokye obu |
| |baamemba ba kooti z’Ekyanga baraayejunise omu|
| |kukora emirimo yaabo. Niriha orukarara |
| |rw’obugabe bw’abaana hamwe n’ebishemereire |
| |kukuratirwa omu kushoboorora enshonga |
| |z’abaana eziraareetwe omu kooti – okubagye |
| |kwabo kushemereire kutwarwa nka kikuru. |
|EBIRAAYEGWE |Aha muheru gw’eishomo, abaraaryetabemu |
| |bashemereire: |
| |Kwetegyereza obugabe bw’abaana |
| |Kwetegyereza emyoga ya kooti z’Ebyanga nk’oku|
| |erikworekwa omu kiragiro ky’enshonga |
| |z’abaana. |
|obwire |ESHAAHA IBIRI (2) |
|ebiri omu eishomo |Okushoboorora “abaana” ni ki? |
| |Obugabe bw’abaana |
| |Ekiragiro ky’enshonga z’abaana hamwe n’ebiri |
| |kukitegyeka |
| |Emirimo ya kooti z’Ebyanga hamwe n’obukiiko |
| |bw’Ebyanga omu kurinda abaana |
| |Okukwata hamwe n’okucwera abaana emanja |
| |Okuhurira emanja ezirimu abaana hamwe |
| |n’ebiheneso |
| |Abashemereire kurinda obugabe bw’abaana |
| | |
| | |

|OKWANJURA |Abaana n’ekintu kikuru omu kyanga kyaitu. Omu|
| |bwingi, nibakora kimwe kya kabiri ky’abantu |
| |abari omu eihanga ryaitu. Tushemereire |
| |kubakuza gye ahabw’okuba nibo eihanga rya |
| |nyencakare. Omu kukura abaana bashemereire |
| |kuheebwa obugabe nk’abandi bantu boona, baitu|
| |ahabw’okugira ngu n’abaana bashemereire |
| |kurindwa omu muringo gw’omutaano. |
| |Abaana baingi omu Uganda nibakurira omu |
| |mbeera mbi ezirikutamba eikono okukura kwabo,|
| |zikabaremesa okurugamu abatuuragye b’abakozi |
| |kandi ab’amagara marungi. Emibiri hamwe |
| |n’emiteekateekyere yaabo byaba nibikura, |
| |abaana babaasa kuhabibwa batwarwe omu mivuyo,|
| |batuntuzibwe, banagweho kandi n’obundi |
| |babonaabonesibwe. Hoona nabwo, nitumanwa ku |
| |abaana barikucumura, baitu kooti eza butoosha|
| |ziine oburemeezi omu kucwa emanja eziine |
| |akakwate n’abaana. |
|OKURINDA ABAANA |Gavumenti ya Uganda eteireho okuhamya, |
| |okwebembeza, n’okurinda obugabe bw’abaana. |
| |Ebi bikozirwe kurabira omu kukora ebiragiro |
| |ebi: |
| |Konsityushoni ya Uganda |
| |Ekiragiro ky’enshonga z’abaana, Cap. 59 |
| |Bumwe aha bucweka oburi emu kiragiro ekikwata|
| |aha manja n’ebiheneso – nka akacweka ka 156, |
| |157, 200 – oburi kukwata aha kunageijura |
| |abaana. |
| |Okuhaazaana, okwikiriza hamwe n’okuta emikono|
| |aha ndagaano z’ensi yoona eziri kurwaniirira |
| |obugabe bw’abaana. Endagaano ezi zirimu |
| |Endagaano y’Obugabe bw’Omwana (Convention on |
| |the Rights of the Child), hamwe n’Endagaano |
| |y’Amahanga g’Afirika erikukwata aha bugabe |
| |n’endeebeerera y’Omwana (African Charter on |
| |the Rights and Welfare of the Child). |
| | |
| |Gavumenti hoona eteireho kooti z’enshonga |
| |z’abaana hamwe n’ebishemereire kukuratirwa |
| |omu kuhozesa abaana abarikuhenda ebiragiro. |
| |Zaakooti z’Ebyanga hamwe n’obukiiko |
| |bw’Ebyanga bishemereire kurinda obugabe |
| |bw’abaana. Kooti z’Ebyanga nizo kooti ezi |
| |emanja enkye hamwe n’ez’encumurano ezirimu |
| |abaana zishemereire kubandiza ahakuba |
| |nizirahuka kuhikwa. |
|AHABW’ENKI EZI KOOTI |Ziri haihi n’ebyanga, ekikworobera abazaire |
|NIZIIJA KUHWERA ABAANA? |na baamemba b’ekyanga abandi kwenyigira omu |
| |kurinda abaana hamwe n’okuhwera abashobize |
| |kweteisa kandi bakareka emicwe mibi. |
| |Tizirikutiinisa nka kooti ezindi eza |
| |butoosha, kandi eki nikirungi omu kucwa |
| |emanja z’abaana hamwe n’okugaaniira nabo. |
| |Zoorobi kushutamisa waagyeragyeranisa na |
| |zaakooti eza butoosha; |
| |Niziheereza ebiheneso bingi ebitarimu okukoma|
| |abaana nk’oku zaakooti ezindi zirikukora; |
| |Nizeejunisa Orurimi rw’enzaarwa hamwe |
| |n’engyenderwaho etagumire; ebi nibihwera |
| |abaana kukuratira ebirikugyenda omu kooti |
| |hamwe n’okwenyigira omu kuhurira encwa |
| |y’emanja. |
|OMWANA NI KI? |Okurugiirira aha kiragiro ky’enshonga |
| |z’abaana, omwana n’omuntu ari ahansi y’emyaka|
| |ikumi na munaana (18). (Reeba Ekiragiro |
| |ky’enshonga z’abaana, akacweka ka kabiri) |
| |Ijuka ngu omu ngyenderwaho y’eihanga rya |
| |Uganda aha nshonga y’emirimo y’akabi, omwana |
| |naashoboororwaho nk’omuntu ori ahansi |
| |y’emyaka ikumi na mukaaga (16) . |
| |(Engyendererwaho/Konsityushoni y’eihanga rya |
| |Uganda, akacweka ka 34 (5)) |
| | |
| |Kooti ku erikushanga ngu omuntu ou eyetsire |
| |abaasa kuba ari ahansi y’emyaka 18, |
| |neeragiirwa kuhamya emyaka ei aine. Kooti |
| |neebaasa kwikiriza obuhame, obwakubaasa |
| |kubamu obw’abashaho. (Reeba Ekiragiro |
| |ky’enshonga z’abaana, akacweka ka. 107 (1) |
| |(2)) |
|OBUGABE BW’OMWANA |Abaana baine obugabe bw’okubaho, okukura, |
| |okurindwa hamwe n’okwenyigira omu mirimo |
| |etari emwe n’emwe. |
| | |
| |Obugabe bw’abaana oburi kubaheebwa |
| |Engyendererwaho (Konsityushoni) y’Eihanga |
| |(Engyendererwaho/Konsityushoni y’eihanga rya |
| |Uganda, akacweka 34) |
| | |
| |Nk’oku kyashoboororwa omu birikukwata aha |
| |bugabe bw’abantu, engyendererwaho y’eihanga |
| |neeha abaana obugabe, kandi burimu obu: |
| |Abaana baine obugabe kumanya abazaire/ |
| |abareeberezi baabo, kandi aba nibaragiirwa |
| |kubareeberera; |
| |Abaana baine obugabe kutunga obwegyese |
| |obutandikirwaho. N’omurimo gwa gavumenti |
| |n’abazaire kwegyesa abaana; |
| |Okuraguurirwa, obwegyese hamwe n’ebindi ebiri|
| |kubutuura embeera z’abaana tibishemereire |
| |kubimwa obwo gavumenti n’abazaire |
| |barikubatura enyikiriza zaabo nk’ediini; |
| |Abaana abakozire ebishobyo tibashemereire |
| |kukomerwa omu bihome ebirimu abantu bakuru - |
| |abakozire nainga abari kuteeberezibwa kuba |
| |bacumwire. |
| |Efuuzi hamwe n’abaana embura-buhwezi |
| |bashemereire kurindwa kandi bakareebererwa |
| |omu muringo gw’omutaano. |
| | |
| | |
| |Obugabe bw’abaana oburi kubaheebwa Ekiragiro |
| |ky’enshonga z’abaana |
| |Obugabe kutuura n’abazaire (Ekiragiro |
| |ky’enshonga z’abaana, akacweka ka kana) |
| |Omwana aine obugabe kutuura n’abazaire be |
| |nainga abareeberezi, kandi aba nibabaasa |
| |kumwihwaho: |
| |Ku ab’obushoboorozi baakuragiira ngu omwana |
| |ataanisibwe n’abazaire be; |
| |Omwana ku yaakutaanisibwa n’bazaire (nainga |
| |abareeberezi) kurugiiriira aha biragiro |
| |n’ebigyenderwaho omu kubatanisa |
| |Ku kyakuba nikihwera omwana; hamwe na |
| |Omwana ku yaakubona abaakubaasa kumureeberera|
| |kukira abazaire nari abareeberezi. |
| |N’obugabe bw’omwana kubeisibwaho kandi |
| |akareebererwa omuzaire nainga omureeberezi |
| |(Ekiragiro ky’enshonga z’abaana, akacweka ka |
| |kataano) |
| |N’omwoga gw’omuzaire, omureeberezi nari |
| |omuntu weena orikutuura n’ogw’omwana |
| |kumubeisaho kandi akamurinda. Obugabe obu |
| |nibuha omwana obundi bugabe oburimu obu: |
| |Obwegyese n’okuhaburwa; |
| |Okusirikwa endwara nyamwita; |
| |Ebyokurya ebiine ebiriisa byona kandi |
| |ebirikuhaazya omwana; |
| |Ebijwaro; |
| |Enju y’okutuuramu; |
| |Okuragurizibwa; hamwe na |
| |Okutangirwa okuzonzorwa, okutuntuzibwa hamwe |
| |n’okunageijurwa. |
| |N’obujunaanizibwa bwa buri muzaire |
| |kureeberera omwana we. ( Ekiragiro |
| |ky’enshonga z’abaana, akacweka ka mukaaga). |
|EKY’OKUREEBERAHO 1 | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| |Okurinda abaana okutuntuzibwa emigyenzo |
| |y’enzaarwa eine akabi aha magara gaabo |
| |(Ekiragiro ky’enshonga z’abaana, akacweka ka |
| |mushanju) |
| |Nikihenda ebiragiro kukora aha baana |
| |emigyenzo hamwe n’endiijo mitwarize |
| |y’enzaarwa eine akabi aha magara gaabo. |
| | |
| | |
| | |
| | |
| | |
| |Okurinda abaana obutakoresiibwa emirimo |
| |y’akabi (Ekiragiro ky’enshonga z’abaana, |
| |akacweka ka munaana) |
| |Tihariho mwana oshemereire kuheebwa omurimo |
| |nari kukoresibwa omwoga gwona oguri kubaasa |
| |kuta amagara ge, okushoma kwe, enkura |
| |y’omubiri, enkura omu nteekateeka hamwe |
| |n’enkura omu mitwarize n’emicwe, omu |
| |kangarateete (omu kabi). |
|EKY’OKUREEBERAHO 2 | |
| | |
| | |
| | |
| | |
| | |
| | |
| | |
| | |
| | |
| |Abaana abaine oburema aha mibiri yaabo |
| |(Ekiragiro ky’enshonga z’abaana, akacweka ka |
| |mwenda) |
| |N’omurimo gwa gavumenti hamwe n’abazaire |
| |kukora kyona ekiri kubaasika kureeba ngu |
| |abaana abaine oburema baatwarizibwa kurungi |
| |kandi haateebwaho ebikoresibwa by’okushemeza |
| |entuura yaabo. Hoona nabwo abaana abaine |
| |oburema bashemereire kuheebwa omugisha |
| |gw’okwega nk’abo abataine burema. |
|EKY’OKUREEBERAHO 3 | |
| | |
| | |
| | |
| | |
| | |
| | |
| | |
| | |
| | |
| | |
| |Obugabe kuhuumuraho hamwe n’okwenyigira omu |
| |by’emizaano (Ekiragiro ky’enshonga z’abaana, |
| |Orukarara orwongyeirweho1,akacweka. 4 (a)) |
| |Omwana aine obugabe bw’okuhuumuraho, kandi |
| |okuhuumuraho tikushemereire kushiisha emicwe |
| |ye. Hoona nabwo, omwana aine obugabe |
| |kwenyigira omu mirimo y’eby’enzaarwa hamwe |
| |n’eby’okuhangahanga nk’okweshongora, okuzina,|
| |okuzaana emizaano n’ebindi. |
| | |
| |Obugabe kutunga obuheereza omu bunaku |
| |bw’engamba n’ebigwererezi (Ekiragiro |
| |ky’enshonga z’abaana, Orukarara |
| |orwongyeirweho1,akacweka. 4 (b)) |
| |Omwana aine obugabe kutunga ebikoresibwa |
| |n’obuheereza bwona obu abantu beetenga, |
| |ekyanga eki arikutuuramu kyaba kiri omu |
| |rugamba na kyaba kiteirwe ebigwererezi |
| |by’omuringo gwona – ebirikwereeta hamwe |
| |n’ebirikureetwaho emirimo y’abantu. |
| | |
| |Obundi bugabe bw’abaana ( Ekiragiro |
| |ky’enshonga z’abaana, Orukarara |
| |orwongyeirweho1, akacweka.4 (c)) |
| |Abaana baine obundi bugabe oburi kubaheebwa |
| |endagaano n’ebiragiro by’amahanga g’ensi |
| |yoona hamwe n’ebitongore ebiri kurwaniirira |
| |obugabe bwabo. Endagaano ezi zirimu nka; |
| |Endagaano y’Amahanga Ageeteraine ey’Obugabe |
| |bw’Omwana (the United Nations Convention on |
| |the Rights of the Child (CRC)) hamwe |
| |n’Endagaano y’Omukago gw’Amahanga g’Ekizinga |
| |kya Afirika erikukwata aha bugabe |
| |n’okushemeza entuura y’Omwana w’omwiraguju |
| |(Organization for African Unity Charter on |
| |the Rights and Welfare of the African Child |
| |(CRWAC). |
|Obujunaanizibwa bw’obukiiko|Ebi nibikwata aha kooti z’ebyaro, hamwe |
|bw’ebyanga omu kurinda |n’ez’emiruka ahu baamemba b’obukiiko |
|obugabe bw’abaana |bw’ebyanga bari na baamemba ba kooti |
| |z’ebyanga. (Ekiragiro ky’enshonga z’abaana, |
| |Akacweka. 10) |
| | |
| |Obukiiko bw’ebyanga bushemereire kurinda |
| |obugabe bw’abaana kandi bukagarukanisa abaana|
| |n’abazaire baabo. N’omwoga gw’aburi kakiiko |
| |k’ekyanga koona kuruga aha kyaro mpaka aha |
| |disiturikiti okukora ebi: |
| | |
| |Okurinda n’okureeberera kurungi abaana abari |
| |omu kyanga ekyo; |
| | |
| |Kuha memba w’akakiiko omwe omwoga |
| |gw’Omuhandiiki w’enshonga z’abaana. Memba |
| |ogu, obwo arikuhwerwa baamemba b’akakiiko |
| |abandi, ashemereire kureeba ngu abaana |
| |baareebererwa kurungi; |
| |Okwenyigira omu nshonga eziine akakwate |
| |n’okutangira okukaatagiirira obugabe |
| |bw’abaana, namunonga enshonga ezi: |
| |Okurinda omwana; |
| |Obugabe bw’omwana kuhungura eby’obutungi |
| |bw’abazaire be; |
| |Okutangira abaana obutazonzorwa, |
| |obutatuntuzibwa hamwe n’obutanageijurwa; |
| | |
| |Okuhandiika amaziina g’abaana abaine oburema |
| |(omu regisita) hamwe n’okubahwera; |
| | |
| |Okuheereza abaana obuhwezi hamwe n’oburaaro, |
| |namunonga abo ababuzire, abanagirweho |
| |abazaire baabo hamwe n’abo abarikusherura |
| |obuhungiro; |
| | |
| |Okusherura abazaire/abareeberezi b’abaana |
| |ababuzirweho abantu baabo, hamwe |
| |n’abanagirweho. Mwejunise emikura y’amakuru |
| |nk’empapura z’amakuru, zaareediyo hamwe na |
| |zaatiivi omu kusherura abazaire abo. Ku |
| |muraaremwe, mutware enshonga nk’ezi aha |
| |pooriisi hamwe n’owa mukuru w’enshonga |
| |z’abaana n’okureeberera eby’entuura y’abantu;|
| | |
| |Okweta, obwo murikurabira omu muhandiiki |
| |w’enshonga z’abaana, abo boona abari kutungwa|
| |akakumu ahabw’okukaatagiirira obugabe |
| |bw’abaana hamwe n’okubanageijura. Mugaaniire |
| |nabo aha nshonga egi reero mucwemu |
| |ekiraahwere abaana nk’abo. |
| | |
| |Omuntu ou murikuteekateeka kuba |
| |arikukaatagiirira obugabe bw’omwana ku |
| |yaakwanga kukora nk’oku omuhandiiki |
| |w’enshonga z’abaana yaacwamu, omuhandiiki |
| |ashemereire kutwara enshonga egi omu kooti |
| |y’Ekyanga. Kooti egi ebaasa kukora ebi: |
| | |
| |Okuhwera nari okuragiira omuntu ogwo nk’oku |
| |ebiragiro birikugira; |
| |Nyakukaatagiirira obugabe bw’omwana ku |
| |yaakuba ari omuzaire, ashemereire kuragiirwa |
| |kuta omukono aha kihandiiko ky’okuhamya ku |
| |yaikiriza kureeberera omwana ogwo. |
| | |
|EMYOGA Y’OMUTAANO |Abaana bashemereire kutabaarizibwa omu kooti |
|ESHEMEREIRE KUHIKIIRIZIBWA |y’Ekyana eki barikuteekateekwa kuba |
|ZAAKOOTI Z’EBYANGA OMU |baacumureiremu kandi eki barikutuuramu. |
|KUCWA EMANJA | |
|EZITABAARIZIIBWE ABAANA |Kooti y’ekyaro niyo kooti etandikirwamu kandi|
| |eine obushoboorozi bw’okucwa emanja enkye |
| |hamwe n’ez’encumurano. |
| | |
| |Oku kooti z’ebyanga zishemereire kushoboorora|
| |emanja z’abaana |
| | |
| |Kooti z’ebyaro nizo ziraatandikirwemu emanja |
| |ezi: |
| | |
| |Okurwanira omu bantu |
| |obwakireereetsi, oburimu: |
| |obwamaraaya; |
| |Okuzaana zaara; |
| |Entwaza erikubaasa kutabura obusingye; |
| |Emitwarize mibi |
| |Okushabiiriza omu muringo mubi hamwe |
| |n’okuzeereera; |
| |Okutaahiirira omuntu kifuba hamwe |
| |n’okutiinatiinisa – okugyendereirwe |
| |n’okutagyendereirwe |
| |Okuhutaaza omuntu |
| |obushuma |
| |Okucwekanisa n’okutaha omu kyombeko/ omu |
| |kibanja ky’omuntu otaine rusa, nainga okwanga|
| |kurugamu (kushohora) bwanyima y’orusa orwo |
| |kuhwaho, obwo ogyendereire kucumura, |
| |kutiinatiinisa, kujuma nari kunyiizya omuntu |
| |weena. |
| |Okushiisha ebintu by’ondiijo muntu nkana |
| |(Eiteeka rya Kooti z’Ebyanga, 2006, Akacweka.|
| |49) |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|OKUHURIRA EMANJA EZIRIMU | |
|ABAANA | |
| | |
| | |
| | |
| | |
| | |
| |Omukucwa emanja ezirimu abaana, kooti |
| |z’Ebyanga zishemereire kukuratira |
| |ebigyenderwaho ebi zaakooti z’amaka hamwe |
| |n’abaana zirikwejunisa. (Ekiragiro kya kooti |
| |y’enshonga z’abaana, Akacweka. 16) Kooti |
| |zishemereire kukuratira ebigyenderwaho |
| |ebitwaba twagambireho, ebirimu ebi; |
| | |
| |Kooti eshemereire kushutama ahonaaho; |
| |Emanja z’abaana tizishemereire kucubwa omu |
| |bantu – zishemereire kucubwa omu kihama – |
| |ekirikwetwa “okuhurira emanja omuri kamera”; |
| |Okuhurira emanja kushemereire kuba kworobi |
| |nk’oku kirikubaasika; abaana tibashemereire |
| |kubuuzibwa omu muringo gurikutiinisa; kooti |
| |teshemereire kukuratira ebigyenderwaho |
| |okashusha ngu neetonganisa omuzigu. |
| |Abazaire/abareeberezi b’abaana bashemereire |
| |kuba bari omu kooti, kyaba nikibaasika; |
| |Omwana ashemereire kugambirwa ku aine obugabe|
| |kujuriza encwamu. |
| | |
| | |
| | |
| | |
| |[pic] |
| | |
| | |
|EBIHENESO |Ebi nibyo biheneso ebi Kooti z’Ebyanga |
| |zirikubaasa kuha abaana : |
| | |
| |Okugarukanisa |
| |Okuriha/okukeita |
| |Okugaruzaho ebyasiisikaire |
| |Okukora burungi-bwa-nsi |
| |Okushaba okusaasirwa |
| |Okurabura |
| |Okwongyera ahari ebyo, kooti ebaasa kuragiira|
| |omuntu kuhabura, akareebuza kandi akahwera |
| |omwana kuhindura aha mitwarize ye. Obuhabuzi |
| |n’okureebuuza bishemereire kumara ameezi |
| |mukaaga. (Eiteeka rya kooti z’Ebyanga, 2006, |
| |Akacweka.49) |
| | |
| | |
| | |
| | |
| | |
| | |
|OKWONGYERA AHA KOOTI |Abazaire/abareeberezi |
|Z’EBYANGA, NI BANTU KI |Ab’obukiiko bw’Ebyanga (ab’obushoboorozi omu |
|ABANDI ABASHEMEREIRE |byanga), namunonga omuhandiiki w’enshonga |
|KURINDA OBUGABE BW’ABAANA |z’abaana. |
| |Abarikukurira enshonga z’amaka hamwe |
| |n’enshonga z’okureeberera eby’entuura |
| |y’abantu. Aba basheremeire kutaayaayira |
| |amaka, bakagaaniira n’abazaire hamwe n’abaana|
| |(abakuzire kubaasa kushoboorora enshonga |
| |eziri kubakwataho). Ebi baraihe omu |
| |kutaayaaya oku nibiija kuuhwera kooti |
| |okuragiira ku omuzaire areeberera omwana |
| |kandi ku areebuuzibwa kuhamya kuyaakora |
| |nk’oku yaaragiirwa. Ekiragiro eki |
| |nikiragiirwa abakuru kubaakuhamya ngu omwana |
| |ou baataayaayira ariyo naabonaabona nari |
| |abaasa kubonaabonesibwa kuyaakuguma omu |
| |mbeera ei arimu. |
| |Kooti z’abaana hamwe n’amaka. Ezi nizicwa |
| |wmanja zoona ezitabaariziibwe abaana, |
| |oihireho ezo ezi ekiheneso kyazo kiri |
| |okuhanikwa; hamwe n’ezo ezi omwana ateiweho |
| |orubanja oru akozire n’omuntu mukuru. Kooti |
|Omurimo gw’abantu b’omu |ezi nabwo nizicwa emanja z’ekishoboorora |
|kyanga |biragiro, namunonga ezikwatiraine |
| |n’okureeberera hamwe n’okukuza abaana. |
| |Kooti Enkuru neekora aha manja z’okujuriza, |
| |hamwe n’ebicumuro ebihango nk’obwitsi. Kooti |
| |enkuru ebaasa kukora na zaakooti ezindi |
| |ezijurirwamu. |
| |Minisiture y’eby’obuhangwa bw’abantu, abakozi|
| |hamwe n’entunguuka y’entuura y’abantu (The |
| |Ministry of Gender, Labour and Social |
| |Development). |
| |Abaana |
| |Abantu b’omu kyanga |
| | |
| | |
| | |
| | |
| | |
| | |
| |Pooriisi, erikurabira omu kitongore kyayo |
| |eky’okurinda abaana n’amaka ( Family and |
| |Child Protection Unit) |
| | |
|EBI OSHEMEREIRE KUMANYA AHA|Omwana ashemereire kujunaanwa yaabaahikize |
|KUKWATA, OKUSHOMERA HAMWE |emyaka 12 (Ekiragiro ky’enshonga z’abaana, |
|N’OKUCWERA ABAANA EMANJA |Akacweka. 88) |
| |Abaana abari ahansi y’emyaka 12 |
| |tibashemereire kucwerwa emanja. |
| | |
| |Okukwata abaana abahenzire ebiragiro |
| |Pooriisi eine obushoboorozi kukwata abaana. |
| | |
| |Pooriisi ebaasa kurabura kandi erekure omwana|
| |etarabiire mu kooti. ( Ekiragiro ky’enshonga |
| |z’abaana, Akacweka.89 (1), (2)) |
| | |
| |Pooriisi eshemerereire kumanyisa |
| |abazaire/abareeberezi b’omwana ou yaakwata |
| |hamwe n’omuhandiiki w’enshonga z’abaana |
| |ow’ekyanga, yaaheza eti kumukwata. (Ekiragiro|
| |ky’enshonga z’abaana, Akacweka. 89 (3)). |
| |Pooriisi ku yaakuremwa kuhika |
| |abazaire/abareeberezi b’omwana, neeragiirwa |
| |kumanyisa Mukuru w’enshonga z’amaka hamwe |
| |n’okureeberera eby’entuura y’abantu, nari |
| |omuntu weena obeibwe obushoboorozi kukora aha|
| |nshonga z’abaana. |
| |Omwana ashemereire kubuuzibwa obwo |
| |omuzaire/omureeberezi we ariho. Baitu eki |
| |tikishemereire kukorwa kukyakubaasa kugwisa |
| |kubi omwana. |
| | |
| |Kyaba kitabaasikire kutwara omwana omu kooti |
| |ahonaaho, omwana ashemereire kurekurirwa aha |
| |musingo gwa pooriisi. Obumwe pooriisi ebaasa |
| |kuzibira omwana kurekurwa aha musingo gwa |
| |pooriisi ku omukuru wa pooriisi |
| |yaakuteebereza ngu okurekurwa kwe kubaasa |
| |kutamba eikono oburingaaniza, nainga ku |
| |yaakuteekateeka ngu ni kikuru kumureka omu |
| |kihome, kwenda kumutangira akabi aku |
| |yaakubaasa kushanga aheeru.(Ekiragiro |
| |ky’enshonga z’abaana, Akacweka. 89 (6)) |
| | |
| |Pooriisi yaaba etarekureire omwana aha |
| |musingo gwa pooriisi, eshemereire kumurekura |
| |omu bwire butarikurenga eshaaha 24. |
| | |
| |Abaana tibashemereire kukomwa n’enkozi |
| |z’ebihagaro ezikuzire. ( Ekiragiro |
| |ky’enshonga z’abaana,Akacweka. 89 (8)) |
| | |
| |Baaba bari omu bihome, abaana b’abaishiki |
| |bashemereire kureebererwa ofiisa w’omukazi. |
| |(Ekiragiro ky’enshonga z’abaana, Akacweka.89 |
| |(9)) |
| | |
| |N’obujunaanizibwa bw’akakiiko ka gavumenti |
| |y’ekyanga kwombeka nari okupangisa omwanya |
| |gw’okurindiramu abaana abu pooriisi erayange |
| |kurekuurira aha musingo. (Ekiragiro |
| |ky’enshonga z’abaana, Akacweka. 91 (4)) |
| | |
| | |
| | |
| | |
| | |
| | |
| | |
| | |

| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|EKY’OKUREEBERAHO 4 | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|Case Study 5 | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |

 OMUTWE VIII
 OKUSHOBOORORA ENSHONGA Z’EITAKA ORIKWEJUNISA EBIRAGIRO BY’EKYANGA

 ORUPAPURA

 Ekigyendererwa............................................................
 ...........................................121

 EBIRAAYEGWE...............................................................
 ..................................121

 • Ebirikukwata aha kugira obushoboorozi aha eitaka hamwe n’enkoresa
 yaaryo nkoku biri omu Uganda
 obwahati..................................................................
 ..........122

 • Okwanjura Ekiragiro
 ky’Eitaka.................................................................
 ....................................................122

 Eby’okugira obushoboorozi ah’eitaka nk’oku ebuiragiro n’emitwarize
 y’Ekyanga erikuragiira, nka gumwe aha muringo gw’okugira obushoboorozi
 ah’eitaka.................................................................
 ...................................................124

 • Okucwa emanja z’eitaka orikwejunisa ebiragiro n’emitwarize y’Ekyanga
 aha nshonga
 z’eitaka..................................................................
 .......................................127

 Obugabe bw’abantu abataine bwekoro aha nshonga
 z’eitaka..................................................................
 ................................................129

|OMUTWE VIII |
|OKUSHOBOORORA ENSHONGA Z’EITAKA ORIKWEJUNISA EBIRAGIRO BY’EKYANGA |
|eKigyendererwa ekikuru |Eishomo eri niryegyesa aha ncwa y’emanja |
| |z’eitaka obwo turikukoresa ebiragiro |
| |by’Ekyanga. Nirimanyisa abaraaryetabemu |
| |ahabikwatiraine n’ebiragiro by’Ekyanga n’oku|
| |bishemereire kukora omu kushoboorora |
| |enshonga z’eitaka. Nirikkwata aha nshonga |
| |z’okugira obushoboorozi aha eitaka, |
| |okurishemereire kutungwa n’okuhikwa hamwe |
| |n’obugabe bw’abantu abataine bwekoro. |
| |Eishomo niriija kwegyesa aha kushoboorora |
| |emanja z’eitaka, reero mpaho tutaazye enkora|
| |ya zaakooti z’ebyanga, hamwe n’okuta |
| |ekitiinisa omu bugabe bw’abantu. |
|EBIRAAYEGWE |Aha muheru gw’eishomo abaraaryetabemu |
| |bashemereire kukora ebi: |
| |Kumanya ebiri kukwata aha kugira |
| |obushoboorozi aha eitaka hamwe n’enkoresa |
| |yaaryo nkoku biri omu Uganda obwahati |
| |Okushoboorora Ekiragiro ky’Eitaka, hamwe |
| |n’ebigyenderwaho omu nshonga z’eitaka, hamwe|
| |n’oku zaakooti z’Ebyanga zishemereire |
| |kubikoresa |
| |Shoboorora eby’okugira obushoboorozi |
| |ah’eitaka nk’oku ebuiragiro n’emitwarize |
| |y’Ekyanga erikuragiira, nka gumwe aha |
| |muringo gw’okugira obushoboorozi ah’eitaka. |
| |Okucwa emanja z’eitaka orikwejunisa |
| |ebiragiro n’emitwarize y’Ekyanga aha nshonga|
| |z’eitaka |
|obwire |eshaaha 2 |
|ebirimu |Ebiri kukwata aha kugira obushoboorozi aha |
| |eitaka hamwe n’enkoresa yaaryo nkoku biri |
| |omu Uganda obwahati |
| |okwanjura Ekiragiro ky’Eitaka |
| |Obugabe bw’abantu abataine bwekoro |
| |omunshonga z’eitaka |
| |eby’okugira obushoboorozi ah’eitaka nk’oku |
| |ebiragiro n’emitwarize y’Ekyanga |
| |erikuragiira, nka gumwe aha miringo |
| |y’okugira obushoboorozi ah’eitaka |
| |Okucwa emanja z’eitaka orikwejunisa |
| |ebiragiro n’emitwarize y’Ekyanga aha nshonga|
| |z’eitaka |
| | |
| | |
| | |
| | |
| | |

|EKY’OKUTEISAHO KYA GURUUPU | |
|EKY’OKWANJURA OMUTWE | |
| | |
| | |
| | |
| | |
| | |
| | |
|OKWANJURA |Eitaka n’ekikoresibwa kikuru omuby’entuura |
| |y’abantu – nirituurwaho, rihingwaho kandi |
| |ry’ombekwaho. Nirikoresibwa omukukora emirimo|
| |y’entaatsya erikureeta obutungi. Abantu |
| |abarikukira obwingi nibabeisibwaho eitaka – |
| |niryo barikukoreraho emirimo yaabo. Enshonga |
| |z’eitaka nizireeta ebiniga kandi nizikira |
| |kurugamu obutabanguko. Ahabw’okweyongyera |
| |kw’omubaro gw’abantu, emanja z’eitaka |
| |niziguma nizeeyongyera kuguma. |
| |Okugira obushoboorozi ah’eitaka nikimanyisa |
| |omuringo ogu eitaka ririkuza omu mikono |
| |y’omuntu (y’abantu). Eitaka niribaasa kuza |
| |omu mikono y’omuntu (y’abantu) omu miringo |
| |ena (4), kandi egi neeshoboororwa kurungi omu|
| |Ngyendererwaho y’Eihanga (Konsityushoni), |
| |Ekiragiro ky’enshonga z’Eitaka (1998), hamwe |
| |n’ebigyenderwaho omu nkoresa n’encwa y’emanza|
| |z’eitaka (Uganda National Land Policy, 2013).|
|EBIRAGIRO EBIRI KUTEGYEKA |Engendererwaho y’Eihanga rya Uganda |
|ENSHONGA Z’EITAKA |(Konsityushoni ya Uganda) |
| |Ekicweka kya 15 omu Konsityushoni ya Uganda |
| |nikikwata aha nshonga z’eitaka hamwe |
| |n’ebiragiro by’okuzishoboorora. Eitaka |
| |niribaasa kuza omu mikono y’abantu (y’omuntu)|
| |omu miringo ena (4) – kurugiirira aha |
| |biragiro n’emitwarize y’ekyanga, eitaka |
| |ery’obutwire, eitaka erya mahiro, hamwe |
| |n’ery’empangisano[1]. |
| |Akacweka 26 k’ekirangiiriro ky’obugabe |
| |bw’abantu (Bill of Rights) nikaha ibara muntu|
| |obugabe bw’okugira ebintu wenka nk’omuntu |
| |nainga ebi akwataniise n’abandi. Nikarinda |
| |n’obugabe bw’abantu abaimirwe n’abo abaakirwe|
| |ebintu omu muringo gutarimu buringaaniza, |
| |kandi n’abo abatarihiriirwe nk’oku ebiragiro |
| |birikugamba. |
| |Ekiragiro ky’Enshonga z’Eitaka, Cap. 227 |
| |Ekiragiro ky’Enshonga z’Eitaka nikyo kiragiro|
| |ekikuru omu nshonga z’eitaka – okurikuza omu |
| |mikono y’abantu, okuri kukoresibwa hamwe |
| |n’oku enshonga zaaryo zishemereire |
| |kutwazibwa. |
| |Mahiro (Ekiragiro ky’Enshonga z’Eitaka , |
| |Akacweka. 3(4)) – Omuringo ogu gwine oburugo |
| |omu ndagaano y’Abakubuuzi hamwe n’Obugabe bwa|
| |Buganda eya 1900. Omuringo ogu nigutaanisa |
| |okugira obushoboorozi ah’eitaka n’enshonga |
| |y’okugira obushoboorozi aha bintu ebi omuntu |
| |oritwireho ari kukoreraho. |
| | |
| | |
| | |
| | |
| | |
| | |
| | |
| |Eitaka eri omuntu arikuba mukama waaryo mpaka|
| |(obutwire) ( Ekiragiro ky’Enshonga z’Eitaka ,|
| |Akacweka. 3(2)) – Ogu n’omuringo ogu omuntu |
| |arikuba aine obushoboorozi ah’eitaka |
| |erihandiikirwe, obutwire nk’oku ebiragiro |
| |birikugira – obushoboorozi ah’eitaka tiburiho|
| |kikomo. Ogu omuringo n’ogw’Abanyayuganda |
| |bonka. |
| | |
| | |
| | |
| | |
| | |
| | |
| | |
| |Eitaka ery’empangisano (erya liizi) |
| |(Ekiragiro ky’Enshonga z’Eitaka, Akacweka. |
| |3(5)) – Ogu n’omuringo ogu mukama w’eitaka |
| |arikuha omupangisa obushoboorozi bw’okukoresa|
| |eitaka kumara obwire obubaikirizanaho obwo |
| |omupangisa arikushashura nyin’eitaka esente |
| |z’empangisano. Bakama b’eitaka erya mahiro, |
| |ery’obutwire, hamwe n’eririkutegyekwa |
| |ebiragiro n’emitwarize y’ekyanga, nabo |
| |nibabaasa kupangisa amataka gaabo. |
| |Eitaka erikutegyekwa ebiragiro n’emitwarize |
| |y’ekyanga (Ekiragiro ky’Enshonga z’Eitaka, |
| |Akacweka. 4(1)) – Ogu nigwo muringo gu eitaka|
| |ogu kooti z’Ebyanga ziineho obushoboorozi, |
| |kandi nigushoboororwa ahaifo. |
| |Ebigyenderwaho omu nkoresa y’eitaka, |
| |obushoboorozi ah’eitaka hamwe n’okushoboorora|
| |enshonga z’eitaka, 2013 |
| |Ebigyenderwaho ebi bikabagwa ahanyima |
| |y’okwebuuza aha bantu, kandi bigyendereire |
| |kushoboorora kurungi enshonga y’okugira, |
| |okugaba (okuha), okukoresa, n’entwazamu |
| |y’eitaka hamwe n’okushoboorora obukuru |
| |bw’eitaka omu ntunguuka y’eihanga. Nibigamba |
| |ah’eitaka nk’empagi erikukirayo obukuru omu |
| |ntuura y’abantu hamwe n’omuntunguuka |
| |y’eihanga[2]. Ebigyenderwaho ebi nibiikiriza |
| |kuhariho ebitari kugyenda gye omu nshonga |
| |z’okugira obushoboorozi ah’eitaka, enkoresa |
| |n’endeeberera yaaryo hamwe n’obugabe |
| |bw’abantu aha nshonga nizo zimwe. Mpaho |
| |ebigyenderwaho nibiheereza emihanda |
| |eshemereire kukuratirwa omu kuteereza enshobi|
| |ezi. Emihanda egi egyendereire kurinda |
| |obugabe bw’abantu abataine bwekoro, |
| |okwikiriza kuhariho ekyetengo kihanga |
| |ky’eitaka, hamwe n’okureebeka ngu eitaka |
| |ryakoresibwa kurungi kureetaho entunguuka. |
| |Gumwe aha mihanda egi n’okumanya omugasho |
| |gw’ebitongore by’ebyanga omukukora ebiragiro |
| |by’okutegyeka enkoresa n’obushoboorozi |
| |ah’eitaka, okushoboorora emanja z’eitaka |
| |hamwe n’okurinda obugabe b’wbantu |
| |obukwatiraine n’enshonga nizo zimwe. [3] |
| |Kooti z’Ebyanga n’okuzishemereire |
| |kushoboorora emanja z’eitaka |
| |Ekiragiro kya kooti z’ebyanga (Orukarara rwa |
| |3 orwongyeirweho) hamwe n’ebigyenderwaho |
| |(Ebiragiro bya kooti z’ebyanga, Ekiragiro. |
| |26(1)(g)(i)) nibiha zaakooti z’ebyanga |
| |obushoboorozi kuhurira emanja z’eitaka |
| |eririkutegyekwa ebiragiro n’emitwarize |
| |y’ekyanga. Nahabw’ekyo, eishomo eri niriija |
| |kutsimba akati aha nshonga egi. |
|EITAKA ERIKUTEGYEKWA |Eitaka erikukira obwingi omu Uganda |
|EBIRAGIRO N’EMITWARIZE |niritegyekwa ebiragiro n’emitwarize |
|Y’EKYANGA |y’ebyanga. Kurugiirira aha Kiragiro |
| |ky’enshonga z’eitaka, eki nikimanyisa ngu |
| |eitaka ryona hamwe n’emanja zaaryo |
| |nibishoboororwa ebiragiro n’emitwarize |
| |y’ekyanga kandi ebiragiro ebi nibikwata |
| |ekibiina ky’abantu abari kubiikiririzamu, |
| |hamwe n’abo abaatungire eitaka kurabira omu |
| |biragiro ebyo n’emitwarize egyo. |
| |Ahabw’enshonga egi, enshoboorora y’enshonga |
| |z’eitaka erikukuratira ebiragiro n’emitwarize|
| |y’ekyanga eshemereire kukuratira entwaza, |
| |emigyenzo n’emitwarize y’ekyanga ekyo. |
| |(Ekiragiro ky’Enshonga z’Eitaka, Akacweka. 2,|
| |4(1), 28) |
| |Omuntu naabasa kuba mukama w’eitaka ohikire |
| |n’obuyaakuba ataine kyapa ky’eitaka nari |
| |ekihandiiko kirikukwata aha eitaka niryo |
| |rimwe. Baitu omuntu weena, eka nari ekyanga |
| |abari ah’eitaka rya gavumenti, nibabaasa |
| |kuheebwa satifiketi y’okuba bakama b’eitaka |
| |omu muringo ogwegamiire ebiragiro |
| |n’emitwarize y’ekyanga (Ekiragiro ky’Enshonga|
| |z’Eitaka, Akacweka.5), ahanyima y’okushaba |
| |akakiiko k’enshonga z’eitaka ak’omuruka. Eki |
| |kigyendereire kuhamya mukama w’eitaka |
| |namunonga omuntu yaaba naayenda kuriguza, |
| |kurigura, kuripangisa nari kurihayo |
| |nk’omusingo omu banka – kasita satifiketi eba|
| |etarikuzibira omuntu kukoresa eitaka rye |
| |ebintu nk’ebyo. (Ekiragiro ky’Enshonga |
| |z’Eitaka, Akacweka. 9). |
| |Omu biragiro n’emitwarize y’ebyanga, eitaka |
| |niritegyekwa bakuru b’ebika hamwe na bakuru |
| |b’amaka. Bakuru b’ebika nibareeba ngu hariho |
| |abahunguzi abatoorainwe kureeberera eitaka, |
| |n’okureebuuza n’okwikiriza okuriguza. Emirimo|
| |ya bakuru b’ebika hamwe n’amaka neekorerwa |
| |ab’amaka gaabo hamwe n’ahabw’abantu |
| |ab’obusingye (omurembe) oburiija. Baitu |
| |okucondooza nikworeka ku eitaka riizire |
| |niriruga omu mikono y’enganda kuza omubika; |
| |okuruga omubika kuza omu mikono y’amaka |
| |ag’atwirwemu abanyabuzaare baingi; kuza omu |
| |maka amakye agarimu g’abazaire n’abaana baabo|
| |bonka; kuza omu mikono y’abantu buntu. |
| | |
| | Ebiragiro n’emitwarize y’ekyanga erikukwata |
| |aha nshonga z’eitaka: |
| |Nibikora omu kyanga hamwe n’aha kibiina |
| |(guruupu) ky’abantu ekiri kwetegyerezibwa |
| |kandi eky’omutaano; |
| |Obushoboorozi bwabyo bushemereire kuba |
| |nibwikirizibwa ekibiina (guruupu) ky’abantu, |
| |kandi ebyo biragiro bishemereire kuta |
| |ekitiinisa omu bugabe bw’abakazi, abaana, |
| |hamwe n’abantu abaine oburema. |
| |Nibikora aha muntu (abantu) orikwenda eitaka |
| |omu kyanga ekyo; |
| |Bishemereire kuba biine ebigyenderwaho, shana|
| |byaba nibizonzora abakazi, abaana, n’ebirema |
| |– ekintu ekitarikwikirizibwa; |
| |Nibikora aha ku bantu buntu n’oku amaka |
| |garikutunga, gakakoresa; kandi gakagura, |
| |gakaguza n’okusinga eitaka omu banka; |
| |Bishemereire kwikiriza abantu b’ekyanga |
| |kugira obushoboorozi kandi bakakoresa eitaka |
| |erya hamwe; |
| |Obucweka bw’eitaka nibwikirizibwa nk’ebibanja|
| |by’omuntu, eka nari ekitongore |
| |ky’eby’enzaarwa kyona; |
| |Tihariho kikomo aha bwire obu omuntu |
| |ashemereire kugira obushoboorozi ah’eitaka. |
| |Ekiragiro ky’Enshonga z’Eitaka, Akacweka. |
| |4(1) |
| | |
| | |
| | |
| | |
| |Bakuru b’ebika bashemereire kureebeerera |
| |eitaka ry’ekyanga erya hamwe; eitaka eri |
| |nirikorerwa emirimo nk’okuhiiga, okuriisa, |
| |okusheenya, okwihamu eby’okwombekyesa, |
| |eby’okurya, emibazi y’ebishaka hamwe |
| |n’endiijo mirimo y’enshonga z’enzaarwa. |
| |(Ekiragiro ky’Enshonga z’Eitaka, Akacweka. |
| |24(3)) |
| |Ensharo z’itaka eryo zishemereire kuba |
| |nizimanywa abatuuragye boona. (Ekiragiro |
| |ky’Enshonga z’Eitaka, Akacweka. 24(2)) |
| | |
| | |
|OBUGABE BWA BAAMEMBA |Obu nibwo bugabe bwa baamemba b’ekika: |
|B’EKIKA |Kutuura ah’eitaka ry’eka; |
| |Kuhinga n’okuriisiza ah’eitaka ry’eka, |
| |obushoboorozi aha eitaka eririho amariisizo |
| |n’emisiri; |
| |Kukoresa eitaka ry’ekyanga erya hamwe; |
| |Kuziika abafu baabo ah’eitaka ry’eka; hamwe |
| |na |
| |Kukoresa ebintu byona ebiri ah’eitaka |
| |ry’ekyanga erya hamwe. |
| | |
| | |
| | |
| | |
|Obujunaanizibwa bwa |Okukorera ah’eitaka eryo emirimo |
|baaMEmba b’ekika |y’entunguuka; |
| |Okurinda eitaka: okutarishiisha; |
| |Okushoboorora emanja z’eitaka omu busingye; |
| |Okurinda n’okurwaniirira obugabe bw’okugira |
| |n’okukoresa eitaka |
| |Okurinda n’okurwaniirira obugabe bw’abantu |
| |abataine bwekoro obw’okugira n’okukoresa |
| |eitaka |
| | |
| | |
| | |
| | |
| | |
| | |
| | |
| | |
|abandi bantu abari |Mukuru w’enju – Omu ntwaza y’ebiragiro |
|kujunaanizibwa aha nshonga |by’ekyanga, “eka (famire)” nikimanyisa |
|z’eitaka |omuntu; eka neejwekyerwa Mukuru w’eka/Mukuru |
| |w’enju. (Ekiragiro ky’Enshonga z’Eitaka, |
| |Akacweka. 23(2)) |
| |Ebibiina by’eitaka rya hamwe – Oburi kukorwa|
| |ekibiina ky’abantu kandi bukareebuuzibwa |
| |omuhandiiki w’ebyapa by’amataka owa |
| |disiturikiti. Ebibiina ebi biine |
| |obushoboorozi bw’okureebeerera eitaka rya |
| |hamwe, obwo barikukuratira ebiragiro |
| |by’ekyanga (nainga ekindi kiragiro). Ekibiina|
| |nikibaasa nakushaba kandi kiheebwe satifiketi|
| |y’okugira eitaka kurugiirira aha biragiro |
| |by’ekyanga ebitegyeka enshonga z’eitaka |
| |(Akacweka. 16). Okutunga satifiketi egi, |
| |ekibiina kishemereire kuhamya ku eitaka ryona|
| |nari ekicweka kyaryo kirikutuurwaho kandi |
| |kikakoresibwa abantu n’amaka. (Ekiragiro |
| |ky’Enshonga z’Eitaka, Akacweka. 23(1)) |
| |Obukiiko bw’amataka – Akakiiko ka |
| |disiturikiti, karikuhaburwa ak’egomborora, |
| |nikabaasa kutoorana akakiiko k’enshonga |
| |z’eitaka aha rurengo rw’egomborora nari |
| |diviijoni, kurugiirira aha kacweka |
| |k’ekiragiro aka. Akakiiko aka nikaija kukora |
| |emirimo ei akacweka k’ekiragiro aka nari |
| |ekiragiro kyona kiri kuragiira. Obukiiko obu |
| |nibujunaanizibwa omurimo gw’okuhamya |
| |n’okuramba ensharo z’eitaka erikutegyekwa |
| |ebiragiro by’ekyanga omuntu ku yaakushaba |
| |satifiketi y’eryo eitaka. Akakiiko |
| |kashemereire kuba kaine abantu bana (4) |
| |(abarimu hakiri omukazi omwe (1)), abaine |
| |obukugu omu nshonga z’eitaka. (Ekiragiro |
| |ky’Enshonga z’Eitaka, Akacweka. 1; 5-7; |
| |65–69) |
| |Akakiiko ka disiturikiti ak’enshonga z’eitaka|
| |– Akakiiko aka kashemereire kuba kari omu |
| |disiturikiti. Kaine obushoboorozi ah’eitaka |
| |eritaine mukama waaryo kandi nikajunaanizibwa|
| |omurimo gw’okurigabira abari kuryetenga. |
| |Nikaheereza zaasatifiketi ahanyima |
| |y’okwakiira okushaba oku abantu bahaireyo omu|
| |bukiiko bw’egombororora obw’eitaka. |
| |(Ekiragiro ky’Enshonga z’Eitaka, Akacweka. |
| |8; 57- 64) |
| |Akakiiko ka Uganda ak’enshonga z’eitaka |
| |(Uganda Land Commission) – Kaine |
| |obushoboorozi kandi nikareeberera eitaka rya |
| |Gavumenti ya Uganda – oteireho n’eitaka |
| |ry’emirimo ya gavumenti. (Ekiragiro |
| |ky’Enshonga z’Eitaka, Akacweka. 47 - 56) |
| |Minisiture y’amataka, amaju n’entunguuka |
| |y’endembo (Ministry of Lands, Housing and |
| |Urban Development) – Neekora ebigyenderwaho |
| |hamwe n’enteekateeka eziine akakwate |
| |n’amataka, amaju hamwe n’enkoresa y’eitaka |
| |ebigyendereire kutunguura entuura y’abantu. |
| |Hoona nabwo, minisiture egi niyo eri |
| |kukomokaho kandi ekakyebera ebiragiro |
| |by’eitaka bitakagiire hamwe na byaheza |
| |kuhinguzibwa eishengyero ry’eihanga. |
| |Minisiture hoona nabwo neehabura aha nshonga |
| |z’eitaka kandi ereebuuza emirimo y’eitaka, |
| |amaju n’endembo erikukorwa zaagavumenti |
| |z’ebyanga. |
| | |
| | |
| | |
| | |
| | |
|OKU OBUGABE BW’ABANTU | |
|BUSHEMEREIRE KUTWAZIBWA OMU|EKIRAGIRO KY’ENSHONGA Z’EITAKA, AKACWEKA KA |
|KUTA OMUNKORA EBIRAGIRO |28, NIKAGIRA NGU ECWAMU ERAAKORWE KURUGIIRIRA|
|BY’EBYANGA EBIKWATITAINE |AHA BIRAGIRO BY’EKYANGA EBY’EITAKA |
|N’EITAKA : |BISHEMEREIRE KUTA EKITIINISA OMU MITWARIZE, |
|okuhabura zaakooti |EMICWE N’ENSHONGA Z’EBY’ENZAARWA EBY’EKYANGA |
| |EKYO. BAITU ENCWAMU TESHEMEREIRE KWIKIRIZIBWA|
| |YAABA NEIMA ABAKAZI, ABAANA, NAINGA ABAREMA |
| |KIMWE AHARI EBI: |
| |Obushoboorozi kuba bakama b’eitaka; |
| |Okutuura ah’eitaka; |
| |Okukoresa eitaka; nari |
| |Okureetaho embeera erikuhenda obucweka 33-35 |
| |obwa Konsityushoni aha bushoboorozi |
| |bw’okugira eitaka, kutuura ah’eitaka nainga |
| |okurikoresa. |
| |Akacweka ka 33 aka Konsityushoni ya Uganda |
| |nikakwata aha bugabe bw’abakazi, obwo |
| |kagumize ngu omukazi ashemereire kuteebwamu |
| |ekitiinisa kirikwingana nk’ekirikuteebwa omu |
| |mushaija; kandi bashemereire kutwarizibwa |
| |nk’oku abashaija barikutwarizibwa oteireho |
| |n’okutunga emigisha (n’okuheebwa obugabe) |
| |nk’ei bashaija baine omu mirimo |
| |y’eby’obwebembezi, eby’obutegyeki, |
| |eby’entaatsya hamwe n’omu by’entuura |
| |y’abantu. N’omurimo gwa Gavumenti kutaho |
| |embeera, emigisha n’ebintu ebigyendereire |
| |kubutuura entuura y’abakazi, okubarinda hamwe|
| |n’okurinda obugabe bwabo. |
| |Akacweka ka 34 omu |
| |Ngyendererwaho/Konsityushoni ya Uganda |
| |nikakwata aha bugabe bw’abaana oburi |
| |kushoboororwaho omu eishomo ry’Ekiragiro |
| |ky’Enshonga z’Abaana. Bumwe aha bugabe oburi|
| |kugambwaho n’okurinda obugabe bw’efuuzi |
| |n’abaana abataine bwekoro. |
| |Akacweka ka 35 nikakwata aha bugabe bw’abantu|
| |abaine oburema n’okubashemereire kuteebwamu |
| |ekitiinisa kandi bakatwarizibwa nk’abantu |
| |abandi. N’omurimo gwa Gavumenti hamwe |
| |n’abatuuragye kuhwera abarema, okukoresa |
| |amaani n’obwengye bwabo okuhikiiriza ebirooto|
| |byabo hamwe n’okubarinda – okubatangira |
| |akabi. |
| |Ekihandiiko ky’ebigyenderwaho omu nshonga |
| |z’eitaka (The National Land Policy) nikihamya|
| |ngu ebiragiro by’ekyanga nibikira kushoroora |
| |n’okutwariza kubi abakazi[4] Ekihandiiko eki |
| |nikigira ngu abanyabukiiko bw’ebyanga |
| |tibarikuta munkora ekiragiro ekiri |
| |kujumiirira okushoroora nk’oku bashemereire |
| |kuba nibakora. |
| |Kurugiirira aha biragiro by’ebyanga |
| |ebirikutegyeka enshonga z’eitaka, eitaka |
| |rishemereire kukurirwa omuntu omwe (Mukuru |
| |w’eka nari Mukuru w’ekika), orikuritegyeka |
| |ahabw’oburungi bwa baamemba abandi, oteiremu |
| |n’abakazi. Baitu okucondooza nikworeka ngu |
| |obujunaanizibwa n’obushoboorozi bw’okukoresa |
| |eitaka bwizire nibuza omu mikono y’abantu |
| |buntu, kandi eki kireetsire obutaikirizana |
| |n’okukoresa kubi ebiragiro by’byanga[5] |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|EKY’OKUREEBERAHO 1 | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|okuhungura eitaka |Efaakazi n’abaana nibareebwa nk’abataine |
|(EKIRAGIRO NIKIHWERA KITA |bwekoro omu nshonga z’okugira obushoboorozi |
|ABATAINE BWEKORO) |aha bintu hamwe n’enshonga z’okuhungura. |
| |Abantu baingi nibafa batakozire buragwa. Eki |
| |kukyakubaho, Ekiragiro ky’enshonga |
| |z’okuhungura (Succession Act, Cap. 162) |
| |nikiragiira ngu ebintu biheebwe abantu aba: |
| |Omukazi |
| |Abaana (baababaafiire kwonka bakasigaho |
| |abaana baabo, ebintu nibo birikuheebwa); |
| |Omuhunguzi kurugiirira aha micwe y’omugyenzi |
| |(Omuntu orikwikirizibwa kuhungura ebintu, |
| |kurugiirira aha micwe y’ekika ky’omugyenzi – |
| |ogu abaasa kuba omwana w’omugyenzi). |
| | |
| | |
| | |
| | |
| | |
| | |
| | |
| | |
| | |
| | |
| | |
|OU OSHWERAINE NAWE | |
|OKWIKIRIZA KU OHUZA EITAKA |Eitaka erIkukoresibwa eka tirishemereire |
| |kuguzibwa baamemba b’eka batateire emikono |
| |aha kihandiiko ky’okuhamya ku baikiriza ngu |
| |riguzibwe. |
| | |
| | |
| | |
| |Kiguza yaaba naatuura n’omukazi we nari |
| |omushaija we, abaana nari amafuuzi |
| |abarikwenda kuhungura eitaka eryo, |
| |ekihandiiko ky’okwikiriza kuguza, kupangisa, |
| |kufurura, kuhayo, kusinga nari ekindi kintu |
| |kyona, rushemereire kubanza rwatungwa kurunga|
| |ow’ogwo mukundwa (omukazi nari omushaija). |
| |Eki kiri omu kacweka ka 39 ak’Ekiragiro |
| |ky’Enshonga z’eitaka. |
| |Ekihandiiko ky’okwikiriza kuguza nikiheebwa |
| |akakiiko k’enshonga z’eitaka. |
| | |
| | |
| | |
| | |
| |“Ebyarugire omu kucondooza bikashanga |
| |ngu…Tihariho bihandiiko byona ebi abakazi |
| |baateireho emikono nari ebinkumu kwikiriza |
| |b’ibabo kuguza eitaka. [B’ishenteko b’ebyaro]|
| |bakagira ngu bo nibaba nibateekateeka ngu |
| |abashaija nibaba baikiriziine n’abakazi |
| |baabo. BaaMukuru w’entebeaba tibarikugarukayo|
| |kuhamya eki abashaija barikubagambira. |
| |Nibagira ngu omukazi yaaba |
| |atabeeetomboitiire, nibamanya ngu omukazi |
| |akaikirizana n’iba.” |
| | |
| |Kiihirwe omu Nyorekyerero y’Ekiragiro |
| |kirikukwata aha bintu omu Uganda (A Guide to |
| |Property Law in Uganda, UN-HABITAT, 2007, p. |
| |41 quoting Adoko and Levine, A Land Akatare |
| |k’okumaraho obworo? (Market for Poverty |
| |Eradication? Eky’okureeberaho ky’ebiragiro |
| |by’itaka bireetsirweho omubikwatiraine |
| |n’entunguuka hamwe n’okubinga obworo (A Case |
| |Study of the Impact of Uganda’s Land Acts on |
| |Policy Hopes for Development and Poverty |
| |Eradication, LEMU, June 2005) |
| | |
| | |
| | |
| | |
| | |
| | |
| | |
| | |

|eky’okureeberaho 3 | |
| | |
| | |
| | |
| | |
| | |
| | |
| | |
| | |
| | |
| | |
| | |
|eky’okureeberaho 4 | |
| | |
| | |
| | |
| | |
| | |
| | |
| | |
| | |
| | |

 OMUTWE IX
 OKUGARUKANISA

 ORUPAPURA

Ekigyendererwa
ekikuru.....................................................................
......................................134

EBIRAAYEGWE.................................................................
.....................................134

“Okugarukanisa”
n’enki......................................................................
.........................136

Ebirungi hamwe n’ebiri kuremesa
okugarukanisa...............................................................
..............................................136

baakigarukanisa.............................................................
..............................................137

Ni ryari obu okugarukanisa kushemereire
kukorwa.....................................................................
......................................137

Abantu nibagarukanisibwa
bata?.......................................................................
...........................................138

|OMUTWE IX |
|OKUGARUKANISA |
|EKIGYENDERERWA EKIKURU |Eishomo eri nirikwata aha kugrukanisa abantu |
| |nka gumwe aha miring ei kooti y’Ekyanga |
| |eshemereire kwejunisa omu kushoboorora |
| |obutaikirizana ahagati y’embaju ibiri. |
|EBIRAAYEGWE |Aha muheru y’eishomo eri abaraaryetabemu |
| |bashemereire kuba nibabaasa kukora ebi: |
| |Okwetegyereza okugarukanisa abantu hamwe |
| |n’ebirungi bikurimu |
| |Okwetegyereza amadaara g’okugarukanisa |
|Obwire |ESHAAHA EMWE N’EKICWEKA |
|EBIRI OMU EISHOMO ERI | |
| |“OKUGARUKANISA” N’ENKI? |
| |Ebirungi hamwe n’ebirikuremesa okugarukanisa |
| |abantu |
| |Abagarukanisa |
| |Ni ryari obu abantu bashemereire |
| |kugarukanisibwa |
| |Okugarukanisa nikukorwa kuta |
| | |
| | |
| | |

|OKWANJURA |N’obu okuza omu kooti kiri kikuru omu |
| |kureetaho oburingaaniza, zaakooti nazo ziine |
| |oburemeezi bwazo. Eky’okureeberaho, zaakooti |
| |zibaasa kutwara obwire bwingi, obwo |
| |zirikukuratira ebigyenderwaho biraingwa omu |
| |kucwa emanja. Eki nkirugamu omutuumo g’emanja|
| |ezitacwirwe. Baitu emanja ezimwe zibaasa |
| |kushoboororwa embaju zombi zitakuratiire |
| |enkora ya kooti kandi hatariho n’abantu |
| |baingi. |
| |Egi niyo nshonga ahabw’enki emiringo |
| |y’okushoboorora enshonga n’emanja eiteirweho |
| |kwenda ngu abantu batoorane omuringo ogu |
| |barikwenda. Kurugiirira aha buhangwa bwazo, |
| |kooti z’Ebyanga zoorobi kuhikwa kandi tiziri |
| |kukuratira ebigyenderwaho bingi nka zaakooti |
| |ezindi – niziikiriza n’okugarukanisa abantu, |
| |nk’oku turaareebe omu kicweka eki. |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
|OKUGARUKANISA ABANTU |Okugarukanisa nikimanyisa okushoboorora |
|N’ENKI? |obutaikirizana, obwo embaju zombi zirikuhika |
| |ahakukora endagaano. Okugarukanisa nikukorwa|
| |omuntu arikuba ataine rubaju oru arikugwera |
| |omu nshonga erikushoboororwa. Omuntu ogu |
| |naayetwa omugarukanisa/kigarukanisa. |
| |Okugarukanisa nikwenda kushushana n’enkiiko |
| |z’ebika nari ez’ebyaro ahu baakirinju |
| |barikushoboororera enshonga. Baitu omu |
| |kugarukanisa, omugarukanisa naahwera embaju |
| |zombi kuhika aha ndagaano ei barikwekorera |
| |bonka. |
| |Omugarukanisa tarikucweramu ab’embaju ezi |
| |arikugarukanisa; naabuza ebibuuzo ebiri |
| |kuhwera kwetegyereza ekireetsire |
| |obutaikirizana. |
| |(Teeka ekishushani ekirikushoboora ebiri |
| |kukuratirwa omu kugarukanisa) |
|AHABW’ENKI TUSHEMEREIRE |Enshonga ezimwe nizibaasa kushoboororwa |
|KUGARUKANISA ABANTU ABATARI|kurungi kurabira omu miringo endiijo |
|KWIKIRIZANA? |nk’okugarukanisa kukira okwehuuba omuri |
| |zaakooti eziri kukuratira ebigyenderwaho |
| |bingi kandi ebirikurutsya. N’ahabw’ekyo |
| |emanja eziri kureetwa omu kooti z’Ebyanga |
| |nizibaasa kushoboororwa aheeru ya kooti, |
| |namunonga kurabira omu kugarukanisa embaju |
| |zombi. |
| |Hoona nabwo, kuruga 2013, embaju eziri |
| |kutongana emanja enkye eziri kureetwa omu |
| |Kooti Enkuru hamwe n’omukooti ez’ahansi |
| |niziragiirwa kubanza zaateeraho kukoresa |
| |omuringo gw’okugarukana. Ebiri kukiraho |
| |bishange omu Biragiro by’okugarukanisa, 2013.|
| | |
| |Okugarukana kurimu ebirungi bingi kandi |
| |tikuri kutaana n’omuringo ogu kooti z’Ebyanga|
| |zirikushoboororeramu enshonga. |
| | |
| |Ebirungi by’okugarukanisa embaju ezitari |
| |kwikirizana |
| |Nikutwara obwire bukye waagyeragyeranisa na |
| |zaakooti |
| |Nikitwara sente nkye; kandi sente ezo |
| |nizikoresibwa kurungi (abantu |
| |tibarikushashura ebishare bya kooti) |
| |Embaju zombi nizikora kihango omu kugarukana |
| |oku kandi babaasa nakuba ab’omukago nyensya |
| |Nikureeta hamwe embaju zombi kushoboorora |
| |obutaikirizana bwabo: Okugarukanisa nikubyara|
| |embibo z’okukorera hamwe. |
| |Nikurinda enkoregana ahagati y’abantu. Eki |
| |tikirikubaasika omuri zaakooti ahakuba nihaba|
| |hariho kisinga na kisingwa orubanja. |
| |Enshonga ei embaju zombi zirikufa neeguma |
| |erikumanywa abantu bakye kandi kiguma kiri |
| |ekihama kyabo hamwe n’omugarukanisa. |
| | |
| |Ebyakubaasa kuremesa okugarukanisa abantu |
| |Okugarukanisa nikwegamira okwikirizana hamwe |
| |n’okwehayo kw’embaju zombi kushoboorora |
| |enshonga. |
| |Endagaano z’okugarukana tizikaabaasa |
| |kujurizibwa |
| |Embaju zombi zibaasa kucwamu obutagamba |
| |mazima |
| |Okugarukanisa kubaasa kutangwa eikono ebintu |
| |nk’obutaingana omuby’entaatsya, obutungi aha |
| |bantu b’embaju zombi. |
|N’OHA ORIKUGARUKANISA? |Obumwe, baakigarukanisa babaasa kutooranwa |
| |kooti. |
| |Memba wa kooti weena orikureebwa |
| |nk’omwebembezi murungi omu kyanga abaasa |
| |kushabwa kugarukanisa abantu abaine |
| |obutaikirizana omu kyanga kye. |
| |Omugarukanisa murungi: |
| |N’omuhurizi |
| |Naabaasa kumanya ku abantu baakwatwa ebiniga,|
| |reero akore ekiri kubaasika kureeba ngu |
| |embaju tizaarwana kandi zikaremwa kuhika aha |
| |kwikirizana. |
| |Taine ki arikuba naayenda kugoba omu |
| |butaikirizana oihireho okubumaraho |
| |Tarikugwera rubaju |
| |Naayakiira kandi aheereza obutumwa omu |
| |muringo murungi |
| |Naateeraho kureeba ngu buri rubaju |
| |rwayenyigira omu by’okugarukana rutaine |
| |kwerarikiirira, rutaine ekiruteganiise kandi |
| |rurikuhurira ruteirwemu ekitiinisa. |
| |Naabaasa kwesigwa, kandi abaasa kubiika |
| |ebihama |
| |Naatwara okugarukanisa embaju zombi nk’ekintu|
| |kikuru, obwo arikuha ekitiinisa abantu abo. |
| |Naayetegyereza enshonga z’eby’enzaarwa hamwe |
| |n’ez’ekyanga ekyo |
| |Naarinda obwire kandi yaaragaana kwija naija |
|OKUGARUKANISA NIKUBAHO |Okugarukanisa nikubaho embaju zombi zaikiriza|
|RYARI? |kubugana kushoboorora enshonga z(y)aabo, |
| |ezishemereire kuba nizicwerwa omu kooti. |
| |Kooti nebaasa kweta embaju ezitari |
| |kwikirizana kubaija omu kooti |
| |kugarukanisibwa; kwonka baamemba ba kooti |
| |bashemereire kwijuka ku omuntu arikugarukana |
| |na mutaahi we ayekundiire. Ahanyima |
| |y’okugarukanisibwa, embaju zombi zishemereire|
| |kumanyisa kooti ku zaagarukana. |
| |Okugarukanisa nikubaasa kuheza emanja |
| |z’emiringo yoona? |
| |Ngaaha. Emanja z’encumurano (oihireho emanja |
| |ezikozirwe abaana), embaju ezitarikwenda |
| |kukwatanisa kushoboorora enshonga |
| |(abarikubaasa kurwana), hamwe n’emanja ezi |
| |kooti z’Ebyanga zitaine bushoboorozi kucwa |
| |zishemereire kutwarwa omu kooti ez’ahaiguru. |
| |Okwongyera ahari ekyo, abantu abamwe |
| |nibakunda kutwara enshonga zaabo omu kooti, |
| |mpaho bakeetonganaho obwo abantu boona |
| |bahureire. Okugarukanisibwa tikurikugyemwa |
| |muntu weena. |
| | |
| |[pic] |
| | |
| |Ebi oshemereire kuteekateekaho otakacwiremu |
| |yaaba orubanja rubaasa kucubwa kurabira omu |
| |kugarukanisa embaju ibiri |
| |Embaju zombi zeetegwire kwetaba omu hururu |
| |y’okugarukanisibwa? |
| |Hariho omugarukanisa arikubaasa kukora ogwo |
| |murimo kurungi? |
| |Hariho owaarateireho kugarukanisa abantu aba?|
| |Orwo rubanja rwaratweire omu kooti? Ebyo |
| |bikarugamu ki? Mbwenu okugarukanisa |
| |kukaashoboorora kuta ebyaremire kooti hamwe |
| |n’omugarukanisa owaabandize? |
| |Ahabw’enki embaju zombi ziremirwe |
| |kushoboorora enshonga zaabo bo bonka? |
| |Muhwezi na Mugumya n’abataahi kumara emyaka |
| |30. Baitu ameezi 3 agahweire batungire |
| |obutaikirizana buri kukomooka aha muti |
| |muhango oguri omu mbuga ya Muhwezi. Mugumya |
| |aruhire kureeba amababi g’ogwo muti agari |
| |kugwa omu mbuga ye, ekiri kumureetera |
| |yaayeherera kabiri buri izooba. Atwire |
| |naarahira kutema ogwo muti, baitu we Muhwezi |
| |naagukunda kandi tarikwenda kuteekateeka |
| |kugutema. Naagira ngu Mugumya naakunda |
| |entonganisibwa otubabi tukye oturi kugwa omu |
| |mbuga ye kandi ngu n’omushaija agumire. |
| |Obutaikirizana obu nibuziikuura entongane |
| |zaabo z’ensharo n’emigoorora ezi baabaire |
| |baine enyimaho. Buri omwe naacwamu kubyara |
| |amahwa ga rutaazya omu nsharo-nsharo |
| |arikuzibira ondi kucwekanisa. Aha muheru |
| |ababiri nibareeta enshonga yaabo omu kooti |
| |y’ekyanga. |

| | |
| | |
| | |
| | |
| | |
| | |
| | |
| | |
| | |
| | |
| | |
| | |
|EBIGYENDERWAHO 5 |OKUGARUKANISIBWA NIKUKORWA KUTA? |
|EBISHEMEREIRE KUKURATIRWA |Ebi nibihwera kigarukanisa omu kugarukanisa |
|OMU KUGARUKANISA ABANTU |embaju zombi, reero abahisya n’aha kuhandiika|
| |endagaano. |
| | |
| |Ekigyenderwaho 1: Taanisa abantu n’enshonga |
| |ei barikufa. |
| |Kigarukanisa naahwera abantu kumanya ku |
| |ekizibu kitari muntu ou arikufa nawe. Ekizibu|
| |n’ekintu ekyabaireho, enteekateeka eriho |
| |obwire obwo, nainga obutaikirizana |
| |bw’omuringo gwona. Embaju zombi zishemereire|
| |kumanya ku ekizibu atari muntu kureka |
| |ebikorwa n’ebigambo ebi agambire; omuntu |
| |naakira ebyo. Eky’okureeberaho, omukazi waawe|
| |naabaasa kuruga omu mbeera (omu muudu), reero|
| |eki kireeteho engungu omu bashweraine; baitu |
| |eki tikirikumanyisa ngu omukazi ogu n’omuntu |
| |mubi! Ekizibu ni muudu mbi n’ekigireesire – |
| |ekizibu ti mukazi waawe. |
| |N’ahabw’ekyo, nikikuru kutaanisa ekizibu |
| |n’abantu abaine eki barikufa. Ekigyendererwa|
| |ky’okugarukanisa n’okutaahirira kandi |
| |okahezaho ekizibu, kutarikuhezaho abantu |
| |abaine obutaikirizana. Omurimo gwa |
| |kigarukanisa n’okuhwera embaju zombi kumanya |
| |enshonga ei barikufa – ekizibu. |
| | |
| |Ekigyenderwaho 2: Ta omutima aha bintu |
| |ebirikuhimbya, bitari ebyo ebirikushabwa. |
| |“Ebirikushabwa” nikimanyisaki? |
| |Nikimanyisa ebintu ebi bagyendereire kwiha |
| |omu mpanuura eziri kuteeraho kubagarukanisa; |
| |n’ebyo ebi barikwenda ngu bibakorerwe nainga |
| |bibaheebwe batakaikirize kugarukana n’orubaju|
| |orundi. |
| |Ebirikushabwa birimu nk’ebi: |
| | |
| |Naatekwa yanshashura Shiringi 30,000/= kandi |
| |akaatuurira ekika kyona oku yanshangiize. |
| |Yaaba atakozire eki, niinyija kumukoraho |
| |nk’omushaho. |
| |Naateekwa yampa ente 12 hamwe n’egaari. |
| |Tihariho ekindi eki ndikwenda; tinkwenda |
| |ebiri ahansi y’ebi |
| | |
| |“Ebintu ebirikuhimbya” nikimanyisaki? |
| |Nikimanyisa ebintu ebirikureetera abantu |
| |kwenda kugarukana; niyo nshonga ahabw’enki |
| |nibenda kushoboororera enshonga aheeru ya |
| |kooti. Ebirikuhimbya nibyegamira ebyetengo, |
| |ebiri kubakwataho hamwe n’ebyo ebi |
| |barikutwara nka bikuru. |
| |Nikikuru kumanya kuhariho abantu abandi |
| |abaine ebi barikwetenga hamwe n’ebiri |
| |kubakwataho omu nshonga ei oriyo nooteraho |
| |kushoboorora, oihireho embaju ibiri ezi |
| |orikumanya. Ahabw’enshonga egi, n’eky’oburyo |
| |kumanya ebyakubaasa kuhimbya n’abo abatariho |
| |ahakuba endagaano y’ababiri neija |
| |kubakwataho. |
| |Ebirikuhimbya birimu ebi: |
| |Okuriha/Okukeita |
| |Eiziina rirungi |
| |Okutenda kworeka ekiniga omu bantu, namunonga|
| |omuntu yaaba naamanya ku ekiniga |
| |kirikumukoresa ebiri kuhemura |
| |Enkwatanisa, obuzaare, akakwate, hamwe |
| |n’emikago |
| |Okwenda ngu otata obutungi hamwe n’amagara |
| |gaawe omu kabi/okurinda amagara n’ebintu |
| |Okuhoora enzigu |
| | |
| |Nk’oku kiraashoboororwe aha rupaura |
| |oruraakurateho, ebirikuhimbya bibaasa kugira |
| |emiringo mingi y’ebi omuntu arikwenda. |
| | |
| |Kuruga aha ncwamu y’ebi omuntu arikwenda kuza|
| |aha birikuhimbya |
| | |
| |[pic] |
| |Nk’oku muhogo erikukurira ahansi omu eitaka, |
| |noobaasa butamanya ebirikuhimbya omuntu |
| |kurabira omu kuhurira bi arikugamba. |
| |Omugarukanisa ashemereire kwetegyereza kandi |
| |akeecumintiiriza aha bi abantu abo baagamba, |
| |kwenda kwihayo ebirikubahimbya ebi baakubaasa|
| |kuba baashereka. Nangwa n’obumwe, ab’embaju |
| |ezitari kwikirizana babaasa kuba |
| |batarikumanya ebirikubahimbya, kwonka |
| |orugyendo rw’okugarukanisa rushemereire |
| |kubita aha mushana, nk’omuringo gumwe |
| |gw’okushoboorora enshonga. |
| | |
| |Katugaruke kakye ahaby’okureeberaho bi ebintu|
| |ebirikushabwa: |
| |Ahabw’enki omuntu A arikwenda ngu omuntu B |
| |ayatuurire ekika kyona oku yaamushagiize? |
| |Ahabw’enki mwene-ishe w’omuntu naatekateeka |
| |ngu ashemereire kuhungura ente nyingi? |
| |Ebintu ebi embaju zombi zirikwenda bibaasa |
| |kuguma nibihinduka omu rugyendo |
| |rw’okugarukana, kwonka ebirikuhimbya abantu |
| |kugarukana nibikira kuguma nk’okubiri |
| |okutwarira hamwe. Abantu n’obu baakuba batari|
| |kwikirizana n’ebintu ebi buri omwe |
| |ashemereire kuheebwa, tikiri kumanyisa ngu |
| |n’ebiri kubahimbya tibiri kukwatagana. Kooti |
| |eshemereire kumanya ebirikuhimbya abantu abo |
| |ebibari kushushanisa. Omu bigambo ebindi, |
| |kigarukanisa nari kooti teshemereire kufa |
| |kubuuza, “Nooyenda ki?”. Nikikuru ebabuuze |
| |eti, “Ahabw’enki nimwenda ebimwashaba? |
| |Ekibuuzo eki nikikuhwera kuhikaanisa |
| |ebirikuhimbya embaju zombi, kutari |
| |kuhikaanisa ebiri kushabwa. |
| | |
| |Endagaano nungi n’ezo eziri kuhikaanisa |
| |ebirikuhimbya embaju zombi, omu muringo ogu |
| |bombi barikwikiriza – tihariho orikusinga |
| |mutaahi we; boona nibagoba. |
| | |
| |Mwine: Ogu omuti nikuteekwa kutemwa! Ogu |
| |omushema naija kungaya kuhisya nkahi! |
| |Tindikwija kuguma ninyeherera amababi |
| |butoosha. Nintuura nyenka kwiha omukazi |
| |wangye afa. Kwiha ogu mushaija ayongyera aha |
| |nju ye, hamwe n’okugura ente ezindi, |
| |akatandika kuntwariza kubi! Naashiisha embuga|
| |yangye, kandi hariho n’obu naashanga |
| |abatabani barikuyombera hamwe n’okuzaanira |
| |aha bintu byangye! Eki Mwebesa naakikora |
| |ahabw’okunyanga; agyenderereire kumpitsyaho |
| |akabi – naatekateeka ngu n’ow’amaani; ngu |
| |nankira, kandi obwo nimukiza emyaka 10. Eki |
| |nikingwisa kubi ahakuba tutwire turi |
| |ab’omukago kumara emyaka mingi. Naateekwa |
| |yaatema omuti ogu kandi akazitira n’ekibanja |
| |kye, namunonga ahu turikwatanira! Amazima |
| |gari ngu omuti ogwo gubaasa kuba guri omu |
| |eitaka ryangye. |
| | |
| |Mwebesa: Ogwo muti tindigutema! Ogu |
| |n’omushaija agumire – tindikumanya |
| |n’okuyaabaire omutaahi kandi munywani wangye |
| |kumara obwire buraingwa. Ago amababi tigari |
| |maingi – kandi ogwo muti gukabyarwa |
| |shwenkuru. Nikireebeka kwakuzire yaaba |
| |omushaija mubi; Kigumire kugamba nawe. |
| |Hariho obu naayohereza aboojo bangye |
| |kweherera embuga ye, reero we akababinga – |
| |Nooshanga nayenda ngu muhe sente! Yaaba aine |
| |eki arikufa n’omuti, afuruke – asherure |
| |eitaka erindi! Haza manya, n’ekicweka eki |
| |arikugira ngu amababi g’omuti nigagwa |
| |nikibaasa kuba kiri ekicweka ky’embuga |
| |yangye! |
| | |
| | |
| | |
| | |
| | |
| | |
| | |
| | |
| | |
| |Ekigyenderwaho 3: Sherura emiringo mingi |
| |erikubaasa kuhwera embaju zombi kushoboorora |
| |hamwe enshonga yaabo, obwo baine eki |
| |barikugobamu. |
| |Ahanyima y’okumanya ebirikuhimbya embaju |
| |zombi, kigarukanisa ashemereire kubateera |
| |omuhimbo kandi akabahwera kuteekateeka |
| |emiringo y’okuhika ahari ebyo bintu ebiri |
| |kubahimbya. |
| |Kigarukanisa ashemereire kukora hamwe |
| |n’embaju zombi kusherura emiringo |
| |y’okushoboorora enshonga eyegamiire ebiri |
| |kubahimbya; emiringo ei bombi baraagoberemu. |
| |Ni kikuru kutaanisa “eidaara ry’okusherura |
| |emiringo y’okushoboororamu enshonga” |
| |n’eidaara eriraakurateho “ery’okucwamu |
| |eky’ahamuheru”. |
| |Kooti yaaba eyetsire embaju zombi kuheereza |
| |emiringo ei barikuteekateeka ngu neebaasa |
| |kuhwera omu kushoboorora enshonga yaabo, |
| |kooti niyo emwe eshemereire kumanyisa abantu |
| |b’embaju zombi kubatari kwikirizibwa |
| |kuhakanisa emiringo eyaaretwa ow’orubaju |
| |orundi. |
| | |
| | |
| | |
| |EKIGYENDERWAHO 4: HAMIRA AHA KUGARUKANISA |
| |ABANTU OKUTARIMU OKUGWERA ORUBAJU. |
| |Kigarukanisa hamwe n’abo abu agyendereire |
| |kugarukanisa bashemereire kutaho ebiragiro |
| |ebi baraakuratire kupima oburingaaniza bwa |
| |buri muringo ogwaheebwayo kushoboorora |
| |enshonga. Ebiraakuratirwe bishemereire |
| |kureetwa omuntu ondiijo ataine rubaju oru |
| |arikugwera, reero embaju zombi |
| |zikabiikirizanaho. |
| |Nimubaasa kukuratira ebi: |
| |Enshonga nk’ezi zikashoboororwa zita enyimaho|
| |Ni biragiro ki eby’eihanga n’ekyanga ebya |
| |kubaasa kuhwera omu kushoboorora enshonga egi|
| |Omukungu omu nshonga nk’ezi – omuntu |
| |orikwetegyereza encwa y’emanja nk’ezi |
| |Omuhendo gw’ekintu ekireetsire obutaikirizana|
| | |
| |Ekigyenderwaho 5: Teekateeka aha birungi |
| |n’ebibi ebya kubaasa kubaho, ababiri ku |
| |baakuba batahikire aha ndagaano |
| |Ogu n’omugisha gw’ababiri kuteekateeka aha |
| |kishemereire kukorwa ku baakuba batahikire |
| |aha ndagaano, ahanyima ya kigarukanisa |
| |kuteeraho kubagarukanisa. Okubamurikira |
| |ebyakubaasa kubahikaho ku baakuba |
| |batashobooreire ebi barikufa kibaasa |
| |kubareetera baafayo kusherura emiringo |
| |y’okuhezaho obutaikirizana bwabo. |
| |Eki omuntu yaikiriza kukorera ondiijo kyaba |
| |nikihita, ekiyaaba naagyenda, n’eky’oburyo |
| |nyakuhebwa omugisha ogwo kwikiriza eki |
| |yaaraganisibwa, reero kikamukorerwa. |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |
| | |

 Ebi oshemereire kwijuka omubikwatiraine n’okugarukanisa

Okugarukanisa nikukorerwa omu madaara abiri. Omu idaara ry’okubanza,
ekizibu nikyetegyerezibwa kandi n’ebirikuhimbya embaju zombi bimanywa. Aha
idaara rya kabiri, emiringo y’okushoboororamu enshonga neeretwa kandi
embaju zombi zitooranamu ogurikuhita ogundi. Aha muheru, embaju zombi
niziikirizana, zigarukana kandi zikora endagaano.

Noija kushanga enteekateeka y’okugarukanisa ahaifo. Buri kugarukanisa
nikubaasa kutaana aha kundi, ekiri kumanyisa ngu n’ebiri kukuratirwa omu
garukanisa embaju zombi tibiri kushushana. Tikiine mugasho kukuratira
enteekateeka egi, baitu ijuka ngu hariho ebikuru ebi oine kukuratira.

Oshemereire kumanya yaaba enshonga erikubaasa kushoboororwa kurabira omu
kugarukanisa.

 EIDAARA 1:

 a. Okugamba kwa:
 ▪ Kigarukanisa
 a. Shoboorora ekigyendererwa ahabw’enki nooteeraho kugarukanisa abantu
 abo
 b. Shoboorora ebirungi by’okugarukana
 c. Taho ebiragiro ebishemereire kukuratirwa (nk’omuntu obutacwa
 ondiijo ekirimi, obutajumiirana obwo omuntu arikweta ondi amaziina
 mabi, okubiika ebihama hamwe n’ebyagaaniirwaho)
 d. Buuza yaaba haine eki barikwenda kubuuza
 ▪ Kitabaaza
 ✓ Ashoboorore eki arikumanya aha nshonga
 ✓ Kigarukanisa amubuuze ebibuuzo kwenda kwongyera kwetegyera
 enshonga; amubuuze ebi ataashoboorokyerwa
 ▪ Kitabaarizibwa
 ✓ Ashoboorere eki arikumanya aha nshonga
 ✓ Kigarukanisa amubuuze ebibuuzo kwenda kwongyera kwetegyera
 enshonga; amubuuze ebi ataashoboorokyerwa
 2. Raba omu birikuhimbya embaju zombi omu bugufu. Ihamu enshonga
 enkuru.

 ✓ Yejunise Orurimi orutari kugwera rubaju, kwetantara okugira ou
 waagwisa kubi. Omu mwanya gw’okugambira omuntu oti, “Oine amaryo!”
 mugire oti, “Ninshaba ngu tutakoresa ebigambo ebiri kubaasa kugwisa
 ondiijo kubi! Embu y’okugira oti: “Tubaremu amagyezi!” kigarukanisa
 abaasa kugambira omuntu ati, “Reka twongyere kugaaniira aha nshonga
 egi.”
 EIDAARA 2:

 1. Manya ebirikuhimbya buri rubaju
 2. Muteekateeke aha miringo y’okushoboorora enshonga; mutakaacweramu aha
 idaara eri
 3. Muteho ebi murikwenda kukuratira kupima emiringo ei mwateekateekaho
 ▪ Ebi mwakubaasa kukoresa kupima emiringo y’okushoboorora
 enshonga birimu ebi:
 ▪ Eby’enzaarwa (oku baashwenkurimwe baabaire
 bacwa emanja nk’ezi)
 ▪ Embaju zombi zikaagoba zita zitashiisire sente
 hamwe n’obwire bwingi kurabira omu muringo ogu.
 ▪ Omuringo ogwatooranwa nigwija kuheza sente
 hamwe n’obwire burikwingana ki.
 ▪ Ekipimo ky’emitwarize
 ▪ Okutwariza embaju zombi n’oburingaaniza,
 hatariho kuzonzorwa, kandi obwo obugabe bw’abantu
 burikuteebwamu ekitiinisa.
 ▪ Eby’okureeberaho by’ebishemereire kukuratirwa etarikugwera
 rubaju:
 ▪ Kirinju otaine rubaju abaasa kushabwa
 kushoboorora ekiragiro kirikukwata aha nshonga
 z’eitaka omu kyanga ekyo.
 ▪ kumanya omuhendo gw’egaari, nimubaasa kubuuza
 omuntu oine eduuka y’egaari.
 4. Renga emiringo y’okushoboorora enshonga orikukuratira ebiragiro
 by’okupima emiringo egyo.
 ▪ Handiika endagaano erikworeka ebi embaju zombi
 zaikirizanaho.
 ▪ Gishome reero ogiteereze kurungi
 5. Kora zaakope 4 z’egyo ndagaano: 1 eya kigarukanisa, 1 eya kooti, 1 eya
 kitabaarizibwa, 1 eya kitabaaza
 ▪ Reka boona abariho bate emikono yaabo (nari ebinkumu)
 hamwe n’ebiro by’okwezi aha ndagaano
 ▪ Heereza buri rubaju kope.
 ▪ Ahanyima y’ebi byona, embaju zombi niziba zaagarukana!

 6. Orubanja ku rwakuba rwarugire omukooti, nooragirwa kuha kooti egyo
 kope y’endagaano y’okugarukana.
 7. Teeraho kukuratiriza embaju zombi kuhamya ku buzima bariyo
 nibakuratira endagaano. Bimwe aha bibuuzo ebirikukwata aha
 kukuratiriza endagaano nibigarukwamu ahaifo.

 o “Okukuratiriza endagaano” nikimanyisaki?

 ▪ Nikimanyisa okureeba yaaba embaju zombi
 ziriyo nizikuratira endagaano eyaakozirwe.
 Okukuratiriza tikuri kugyenderera kureeba
 yaaba embaju zoona zimazirwe kurungi
 n’endagaano (ahakuba eki tikirikubaasika
 omu magyezi g’obuntu). Orubanja niruba
 rwahwa ahanyima y’okuhika aha ndagaano,
 shana haagira orubaju orwaremwa kukuratira
 egyo ndagaano reero ondi akahayo
 okwetomboita kwe omu kooti nari aha
 pooriisi.
 o N’oha oshemereire kukuratiriza endagaano?

 ▪ Eki kishemereire kukorwa ondiijo muntu
 atarikugwera rubaju, baitu atari
 kigarukanisa. Okutoorana ondiijo muntu
 nikihwera kigarukanisa kureka enshonga egi
 kandi akakora emirimo endiijo. Nikihwera
 na baamemba ba kooti kumubuuza nari
 kumwegyekyerera enshobi kuhaakugira
 ebitaagyenda gye omu nshonga ei
 yaakozireho.
 o Omurimo gwa kigarukanisa niguhwera nkahi?

 ▪ Niguhwa yaaheza kuheereza kooti
 endagaano.
 o Ahabw’enki omurimo gwa kigarukanisa niguhwera aha?

 ▪ Hashemereire kubaho omuheru gw’enshonga
 oguri kwetegyerezibwa kuhwera kooti kuta
 amaani aha manja ezindi.
 ▪ Nikiiha omugarukanisa omu nshonga
 z’ab’embaju zombi, kubaakugaruka bakagira
 obundi butaikirizana. Omugarukanisa
 orikuteeraho kukora aha buri nshonga
 y’omuntu, enshonga nizibaasa kumukiza
 amaani!

 o N’enki ekiri kukorwa haagira owaahenda endagaano?

 ▪ Orubaju orwagwisibwa kubi okuhendwa
 kw’endagaano kushemereire kutwara enshonga
 omu kooti. (Owaahenda ekiragiro naaba
 yaayozyamu kooti amaisho). Owaagwisibwa
 kubi okuhendwa kw’endagano ku yaakuba
 naayenda ngu enshonga ye ekorweho
 ahonaaho, ashemereire kwirukira aha
 pooriisi na kope y’endagaano y’okugarukana
 ehenzirwe.
 o Endagaano neetekwa eta omu nkora?

 ▪ Endagaano yaaba yatwirwe omu kooti,
 n’omurimo gwa kooti egyo kureeba ngu
 endagaano egyo yaakuratira, kasita: 1)
 orubaju rumwe rugihenda; 2) kasita orubaju
 rumwe rwetomboita omu kooti, obwo rwine
 kope y’endagaano ehenzirwe.
 ▪ Ebyagambwa aharuguru ku byakukora, kooti
 eshemereire kuragiira pooriisi kukwata
 nyakuhenda endagaano.

 Orupapura rw’okuhandiikaho eby’okugarukanisa

ENSHONGA

Handiika enshonga ezirikwetenga kushoboororwa.

____________________________________________

____________________________________________

____________________________________________

____________________________________________

EBIRIKUTEERA EMBAJU ZOMBI OMUHIMBO

Handiika ebyetengo hamwe n’okukwatwaho (ebirikubahimbya) kw’abantu aba:

| | | |
|Orubaju A |Orubaju B |Abandi bantu abaine |
| | |EBIRAAYEGWE omu nshonga |
| | |egi |
| | | |
| | | |
| | | |
| | | |
| | | |
| | | |
| | | |
| | | |
| | | |

EMIRINGO Y’OKUSHOBOORORERAMU ENSHONGA HAMWE N’EBIRI KUKURATIRWA OMU
KUSHOBOORORA ENSHONGA

| | |
|Emiringo y’oku shoboororeramu |Ebiri kukuratirwa – Ni bintu eki |
|enshonga: Ni bintu ki, |ebirikukuratirwa kupima |
|ebirikuhimbya, ebyakubaasa kukorerwa|oburingaaniza oburi omu miringo |
|embaju zombi omu kuteeraho |y’okushoboorora emanja? |
|kuzigarukanisa? | |
| | |
|1. |1. |
| | |
|2. |2. |
| | |
|3. |3. |
| | |
|4. |4. |
| | |
|5. |5. |

EBISHEMEREIRE KUKORWA ABABIRI KU BAAKUBA BATAHIKIRE AHA NDAGAANO.

Ni birungi ki , kandi ni bibi ki ebiraahike aha buri rubaju endagaano ku
yaakuba etakozirwe?

|Eki A yaaraganisa kukora|Ekirungi eki B araatunge|Ekibi ekiraahike ahari B|
| | | |
| | | |
| | | |
| | | |
| | | |
| | | |
| | | |
| | | |

|Eki B yaaraganisa kukora|Ekirungi eki A araatunge|Ekibi ekiraahike ahari |
| | |A. |
| | | |
| | | |
| | | |
| | | |
| | | |
| | | |
| | | |
| | | |

 OMUTWE X
 OKWEGYEZA OMU ntwaza ya kooti eY’okuhurira n’OKUCWA EMANJA
 ORUPAPURA

Ekigyendererwa
ekikuru.....................................................................
......................................150

EBIRAAYEGWE.................................................................
....................................150

Okwegyeza omu ntwaza ya kooti
............................................................................
.............................151

|OMUTWE X |
|OKWEGYEZA OMU ntwaza ya kooti eY’okuhurira n’OKUCWA EMANJA |
|eKIGYENDERERWA KIKURU |Eishomo eri niriheereza abaraayetabe omu |
| |mushomo ogu omugisha gw’okuta omu nkora |
| |amashomo goona agu beegire omu wiki. |
|EBIRAAYEGWE |Aha muheru gw’eishomo eri, abaraaryetabemu |
| |bashemereire: |
| |Kuta kurungi omu nkora ebigyenderwaho omu |
| |kweteguurira encwa y’emanja omu kooti |
| |y’Ekyanga. |
| |Kuhurira kandi bakacwa emanja obwo |
| |barikworeka kubeetegyereize emitwarize |
| |y’ekiramuzi hamwe n’ebiragiro ebiri kukwata |
| |aha bugabe bw’abantu. |
|OBWIRE |eizooba rimwe (+omwebazyo gumwe |
| |gw’okweteguurira omu guruupu) |
|EBIRIMU |Okwijuza foomu y’okutabaaza omu kooti |
| |y’Ekyanga |
| |Ebiri kukuratirwa omu kweteguurira okuhurira |
| |n’okucwa emanja omu kooti y’Ekyanga |
| |Okwegyeza omu ntwaza ya kooti ey’okuhurira |
| |n’okucwa emanja |
| | |

Yetegyereze amazima:

Kenyonyoozi n’omwishiki w’emyaka 13. Naatuura na beene-nyina, Kembabazi
ow’emyaka 9 hamwe na Kengoma ow’emyaka ena, omukyaro kya Kabingo.
N’amafuuzi – ishebo akaitwa Siriimu ameeezi mukaaga enyima, kandi nyinabo
akaitwa oburwaire nibwo bumwe emyaka ebiri ishebo atakafiire.

Abaishiki aba nibahwerwa abatuuragye, baitu oburemeezi bw’okureeberera
beene-ishe kutegaaniise Kenyonyoozi omu biteekateeko hamwe n’omunshonga
z’omubiri gwe. Batwire baine amatsiko omu kibanja eki ishebo yaarekireho.
Ekyo kibanja nikitegyekwa ekiragiro ky’ekyanga kya Kabingo. Obu yaabaire
ari aha ncwamba za rufu, ishe w’abaana aba, Tumwebaze, akagambira
abatuuragye ku yaabaire naagyenda ngu abahara bahungure eitaka rye.

Omunyabuzaare w’abaana aba akiriho n’ishento orikwetwa Tumwekwatse,
arikwatananabo. Eky’obusaasi, Tumwekwatse akatandika kutoroboza Kenyonyoozi
obu yaabaire aine emyaka 9. Kenyonyoozi nibwo aherize kugambira Twijukye
aha nshonga egi. Twijukye ni munywani w’eka yaabo, oteireho munonga
kubareeberera omu muringo gw’omutaano, kandi hoona ori na memba wa kooti
y’Ekyaro kya Kabingo. Twijukye akagambira kirinju omwe aha nshonga egi,
reero ogwo kirinju nawe yaateeraho kushoboorora enshonga egi aheeru ya
kooti; eky’omugisha mubi, okushoboorora enshonga egi tikurabaasikire.

Esaabiiti ehwaire, Tumwekwatse akaza Kampala aha rugyendo
rw’eby’obushuubuzi. Ku yaagarukire yaashanga enzaayi ye hamwe n’ebitookye
bye biibirwe: eki kikamugwisa kubi munonga. Enzaayi neeretsibwa munonga
omuri Kabingo, kandi abari kugihinga nibagiihamu sente nyingi – kwonka
okuhinga, okuguza n’okureetsa enzaayi nikihenda ebiragiro. Eizooba
eryakuratsireho, Tumwekwatse akaimuka arikubuuza abatuuragye ku haakuba
hariho orikumanya aibire ebintu bye. Omuntu omwe, orikumanya nka Mutambi
akamugambira ku yaashangire Kenyonyoozi omu mbuga ya Tumwekwatse obu
yaabaire naaruga omu disiko shaaha mushanju z’ekiro.

Tumwekwatse akaba atwire naareeba Kenyonyoozi nk’owaabaire naarugwaho
ebizibu byona. Akaba ateeraho kwangira ishento ogu kumutoroboza, kandi
amwatuurira ati: “Abaana b’abaishiki nabo baine obugabe.” Ebigambo bya
Kenyonyoozi bikaba bigwisa kubi Tumwekwatse; eizooba rimwe akamutiinisiriza
ati, “niinyiza kukukora kubi, niinyija kukaraaza,” obwo arikumuteera
emigyere y’eibondo. Hoona nabwo okureeba abaishiki aba barikutuura
ah’eitaka rya mwene-ishe kikaba kimugwisa kubi. Mpaho akacwamu
kubatabaariza omu kooti y’Ekyanga, obwo agyendereire kubatiinisa ngu
barekeho ekibanja ekyo.

Tumwekwatse akatwara okwetomboita kwe omu kooti y’Egomborora ya Kabingo.
Obwahati naayenda kutabaariza Kenyonyoozi na beene-nyina arikushaba ngu
kooti ebabinge aha kibanja. Hoona nabwo naatura Kenyonyoozi orubanja
rw’okwiba ebitookye bye ebi arikubariramu Shringi 200,000 (n’obu araabe
yaabaire aine ekiniga ahabw’okwibwa kw’enzaayi ye erikubarirwamu miriyooni
emwe n’ekicweka). Tumwekwatse naikiriza ngu abakazi tibashemereire kugira
obushoboorozi bw’okugira ebibanja, ngu kandi abaishiki tibashemereire
kuhungura ebibanja. Abantu baingi omuri Kabingo baine enteekateeka nk’eya
Tumwekwatse.

Puriida (omunyabiragiro) omwe kuruga Kampala ku yaaherize kuhurira enshonga
egi yaacwamu kujwekyera Kenyonyoozi omu kooti. Baitu, Kabagambe, omuramuzi
omukuru owa kooti ey’eidaara ry’ahansi owa kooti ya disiturikiti yoona ari
omu kihuumuro.

Ekiragiro ky’Ekyaro kya Kabingo

Ekiragiro ky’eitaka eky’Ekyaro kya Kabingo nikiikiriza abakazi kugira
obushoboorozi bw’okuba bakama b’eitaka. Abaishiki n’abakazi abashweirwe
nibaikirizibwa kuhungura ebibanja n’amataka ga b’ishebo, kubyakuba
bibaragirwe omuburagwa oburi omu buhandiikye. Haaba hatariho ekirikumanywa
aha bikwatiraine ahaby’oburagwa bw’omugyenzi, omunyabuzaare w’omushaija
arihaihi n’omugyenzi omu buzaare naija kuba mukama w’eitaka. Ekiragiro
tikirikuta kitiinisa omu buragwa obw’akanwa (obw’omubigambo).

Ekiragiro kya disiturikiti ya Kabingo ekiri kukwata aha nzaayi

Okushangwa n’enzaayi, okugireetsa hamwe n’okugihinga tibiri kwikiribwa omu
disiturikiti ya Kibingo. Omuntu orikuhenda ekiragiro eki naija kutangisibwa
Shiringi emitwaro ikumi, nainga akomwe ebiro 10, nari byombi hamwe.

Ebishemereire kukorwa omu kwegyezamu kw’entwaza ya kooti

| |Ekiri kukorwa 1|Ekiri kukorwa 2|Ekiri kukorwa |
| | | |3 |
|Tumwekwatse (Kitabaaza) | | | |
|Kenyonyoozi (Kitabaarizibwa) | | | |
|Mutambi | | | |
|Twijukye | | | |
|Kembabazi (ow’emyaka 9, | | | |
|mwene-nyina wa Kitabaarizibwa) | | | |
|Kirinju w’ekika | | | |
|Ceyamaani | | | |
|Omuhwezi wa Ceyamaani | | | |
|Omuhandiiki | | | |
|Memba wa kooti | | | |
|Memba wa kooti | | | |
|Omuramuzi Kabagambe | | | |
|Puriida wa Kenyonyoozi | | | |

Kuratira ebi:

Ekiri kukorwa 1:

Tumwekwatse naahayo okwetomboita kwe omu kooti y’Ekyaro. Kooti eshemereire
kukora byona ebiine kukorwa omu kweteguurira okuhurira orubanja.

Ekiri kukorwa 2:

Kooti y’Ekyaro neehurira orubanja

Ekiri kukorwa 3:

Reka tugire ngu Kirinju w’ekika akeetomboitera Mukuru w’entebeagumize ngu
Tumwekwatse akahenda ekiragiro kya disiturikiti ekikwatiraine n’okuhinga,
okureetsa, hamwe n’okugira enzaayi. Kora okwegyezamu obwo orikweteguurira
okuhurira orubanja, hamwe n’okucwera Tumwekwatse orubanja.

 EBYONGYEIRWEHO

 EBIHANDIIKO BY’OKUJURIZAMU

|EBIRAGIRO | |
|EBY’EIHANGA |Engyendererwaho y’Eihanga rya Uganda |
| |(Konsityushoni) |
| |Ekiragiro kya kooti z’Ebyanga, 2006 |
| | |
| |Ebigyenderwaho bya kooti z’Ebyanga, 2007 |
| | |
| |Ekiragiro kya Gavumenti z’Ebyanga Act (Cap. 243) |
| | |
| |Ekiragiro ky’Enshonga z’Abaana (Cap. 59) |
| | |
| |Ekiragiro ky’obutabanguko bw’omu maka, 2010 |
| | |
| |Ekiragiro ky’emanja z’encumurano, (Cap. 120) |
| | |
| |Ekiragiro ky’enshonga z’ebibanja (Cap. 227) |
| | |
| |Ebigyenderwaho omu nkoresa y’eitaka n’encwa |
| |y’emanja ziine akakwate n’eitaka (The Uganda Land|
| |Policy, 2013) |
| | |
| |Ekiragiro kya kooti z’eidaara ry’ahansi Act (Cap.|
| |16) |
| | |
| |Ekiragiro ky’enshonga za burungi-bwa-nsi (Cap. |
| |115) |
| | |
| |Emitwarize y’enshonga z’ekiramuzi, 2003 |
| | |
| |Rwabimuni v.Bahimbisomwe, (SCCA No. 10/2009). |
|EBY’ENSI YOONA |Ekirangiiriro ky’Amahanga ageeteeraine |
| |eky’obugabe bw’abantu boona (United Nations |
| |Universal Declaration of Human Rights, 1948) |
| | |
| |Endagaano y’ensi yoona ey’obugaba bw’entuura |
| |y’abantu hamwe n’obugabe bw’enshonga |
| |z’okwenyigira omuby’obutegyeki (International |
| |Covenant on Civil and Political Rights, 1966) |
| | |
| |Endagaano y’ensi yoona ey’enshonga z’obugabe |
| |bw’eby’entaatsya, eby’entuura y’abantu hamwe |
| |n’obuzaariranwa (International Covenant on |
| |Economic, Social and Cultural Rights, 1966) |
| | |
| |Endagaano y’amahanga g’Afirika erikukwata aha |
| |bugabe bw’abantu. (African Charter on Human and |
| |People’s Rights, 1981) |
| | |
| |Endagaano y’okuhezaho emiringo yoona |
| |ey’okuzonzoora hamwe n’okutuntuza abakazi |
| |(Convention on the Elimination of All Forms of |
| |Discrimination Against Women, 1979) |
| | |
| |Endagaano y’Amahanga Ageeteeraine erikukwata aha |
| |bugabe bw’omwana (United Nations Convention on |
| |the Rights of the Child, 1989) |
| | |
| |Endagaano y’amahanga ga Afiika erikukwata aha |
| |bugaben’okureeberera omwana (African Charter on |
| |the Rights and Welfare of the Child, 1990) |
| | |
| |Ebishemereire kukuratirwa omukuta omunkora |
| |endagaano y’amahanga ga Afirika erikukwata |
| |ahabugabe bw’abakazi (Protocol to the African |
| |Charter on the Rights of Women, 2003) |
| |Ebiragiro by’entwaza y’ekiramuzi ebyakoreirwe |
| |omurukiiko orwabaire Bangalore (The Bangalore |
| |Principles of Judicial Conduct, 2002) |
|EBITABO BY’OKUTENDEKYESA |Local Councils Administration of Justice, Revised|
| |Trainer’s Manual for Local Council Courts, |
| |Republic of Uganda Ministry of Local Government, |
| |March 2007. |
| | |
| |Local Councils Administration of Justice, Revised|
| |Guides for Local Council Courts, Republic of |
| |Uganda Ministry of Local Government, March 2007. |
| | |
| |Module of Local Administration of Justice, |
| |Republic of Uganda Ministry of Local Government, |
| |August 2007. |
| | |
| |The Roles and Responsibilities of Local Council |
| |Court Members: Strengthening Access to Justice |
| |for Uganda’s Most Vulnerable Populations, TIRI |
| |and International Law Institute-African Centre |
| |for Legal Excellence, February 2011. |
|ebihandiiko by’okujurizamu | |
|ebyongyeirweho | |
|EMITWARIZE Y’EKIRAMUZI |J.B. Thomas, (Emitwarize y’ekiramuzi y’eihanga |
| |rya Australia [Judicial Ethics in Australia], |
| |Sydney, Law Book Company, 1988, p.7. |
|Adjudicating Customary Land|A Guide to Property Law in Uganda, UNHABITAT, |
|Matters |2007, p. 41, quoting Adoko and Levine, A Land |
| |Market for Poverty Eradication? A Case Study of |
| |the Impact of Uganda’s Land Acts on Policy Hops |
| |for Development and Poverty, Land and Equity |
| |Movement in Uganda, June 2005. |
| | |
| |How is land under customary law managed?, |
| |Information Leaflet 3, Land an Equity Movement in|
| |Uganda. |
| | |
| |Managing Conflicts & Resolving Disputes |
| |Effectively Through Mediation, Singapore |
| |Mediation Centre, 09. |
| | |
| |Nafula, Jane, No Land for Women: The Attitude |
| |Behind Hunger, The Monitor, 29 October 2008. |
| | |
| |Principles and Practices of Customary Tenure in |
| |Acholiland, June 2008. |
| | |
| |Sensitisation Toolkit for Traditional Leaders and|
| |Elders on Land Laws and Local Government, USAID |
| |SAFE Program, Draft. |
| | |
| |Understanding and Strengthening Women’s Land |
| |Rights Under Customary Tenure, Land and Equity |
| |Movement in Ugandaand International Law |
| |Development Organisation, 2011. |
|Mediation |Fisher, R., W. Ury, and B. Patton,Getting to Yes:|
| |Negotiating Agreement Without Giving In, 2nd |
| |Edition,New York,Penguin Books (1991). |

-----------------------
[1] Akacweka 237

[2] Ebigyenderwaho omu nkoresa y’eitaka, obushoboorozi ah’eitaka hamwe
n’okushoboorora enshonga z’eitaka, 2013, Minisiture y’amataka, amaju hamwe
n’entunguuka y’endembo, Kaatambuga 2013, orup.1

[3] Orup. 18

[4] Obundi buremeezi obushangirwe omu biragiro by’ebyanga ebiri kukwata aha
nshonga z’eitaka – Bakama b’amakataka nibatiina ngu omuringo gw’amataaka
gubaasa kuhinduka; eki nikiteganisa obutare bw’amataka.
[5]Okwetegyereza n’okubutuura Obugabe bw’abakazi omu nshonga z’eitaka obwo
ebiragiro n’emitwarize y’ebyanga birikukuratirwa (Understanding and
Strengthening Women’s Land Rights Under Customary Tenure, Ekitongore
ky’oburingaaniza omu nshonga z’eitaka omu Uganda hamwe n’ekitongore ky’ensi
yoona eky’entunguuka y’ebiragiro, Nyaikoma, 2011, orup.1 ( Land and Equity
Movement in Uganda (LEMU) and International Law Development Organisation
(IDLO), April 2011,p. 1)

-----------------------
Eky’okuteisaho:

Q1: Ni micwe/mitwarize/migyenzo ki ei orikuteekateeka ngu
n'ey'obuzaariranwa omu kyanga kyanyu?

Eky'okuteisaho:

Q2: Ni ryari obu kirikwikirizibwa/kwetaagwa ngu abantu batwazibwe omu
miringo etarikushushana omu kooti?

Ekyokureeberaho: Omushobya/kitabaarizibwa yaikiriza ngu ashobize kandi
yaashaba okusaasirwa nk'oku kiri omu migyenzo y'abantu b'ekyanga.

Ekiragiro/entwaza y’ekyanga

 Ni kirungi

Konsityusho n’ebindi biragiro ebihandiikirwe

Ngaaha

Ekyokureeberaho: Abakazi tibashemereire kugira eitaka.

Eky'okuteisaho:

Q3: Nihabaho ki ku haakuba hariho emitwarize y'abantu y'obuhangwa
etarikwikirizana na Konsityushoni?

Eky'okuteisaho:

Q4: Noikiriza ku enshonga ezaaheebwa aha ruguru zitungwire enshonga
y'okutunga oburamuzi omu bantu boona?

Q5: Iwe nka memba wa Kooti y'Ekyanga, oshangire ki omu kuhwera abantu
b'ekyanga kyawe kutunga oburamuzi?

Hariho akaaro omu Uganda haihi n'esharo ya Uganda na Tanzania. Akaaro ako
kaine purayimare na siniya. Abantu nibeesiima ahabw'okuba nibabaasa
kwohereza abaana baabo kushoma omu siniya kwetungira obwegyese bw'ahaiguru.
Abantu b'omu mwanya ogu n'abooro munonga kandi obumwe n'obumwe abaana
nibabooshesa kwega obwire burikwingana esande, baza kubahweraho aha mirimo
nk’okuhinga. Kandi obundi abaana tibarikuza ah’eishomero ahabw’okuburwa
ebyokurya. Abaana abaingi nibatuura omu kyaro, kandi baine kutambura
orugyendo ruraingwa, nangwa obumwe rurimu akabi, kuza omu katahuni ahu
eishomero riri, ekintu ky'akabi namunonga aha baishiki baba bari bonka.

Omu siniya, abaishiki nibatwara munonga enda. Abashomesa hamwe n'abantu
b'amaani omu ishomero nibo barikutweka abaishiki abo. Eki ku kirikubaho,
abazaire abaingi barahuka kusharaho ngu bashwerwe, kubacwa nainga kubabinga
omu maka gaabo. Abaishiki aba tibarikutunga mugisha gw'okugarukayo omu
ishomero. N'emirundi mikye munonga obu abazaire abamwe bagiire omu
gavumenti y'ekyanga kwetomboita ahabw'ebirikubaho omu ishomero. Obwire
obwingi nibabagira ngu tihaine ekiraakorwe kandi ngu ishomero riine
omugisha kutunga amashomero ago abiri. Obwire bwingi abazaire nibatiina
kuhoora enzigu, banga kuhababa omu Kooti z'Ebyanga kandi bareka n'okuta
abaishiki baabo omu siniya egyo.

Q1: Ni baahi abaine obugabe hamwe n'abaine obujunaanizibwa?

Q2: Nibugabe ki oburikukwatwaho?

Q3: Ni muringo ki omurungi gw'okukora aha nshonga nk'ezi?

Eby’oburingaaniza eby’obuhangwa

Eky'okuteisaho

Q1: Ahabwenki ba memba ba Kooti z'Ebyanga zirikushabwa kuhikiiriza omutindo
gw'emicwe?

NOTE TO DESIGNER

Natural Justice Facts Applicable Law – Enkoresa y’ebiragiro omu
buringaaniza bw’enzaariranwa

Influences, inducements, pressures, threats – okubeihabeiha
n’okutiinatiinisa.

Private interests – Ebigyendererwa by’abantu buntu

Bias or prejudice based on sex, colour, ethnicity, religion, religion, age,
social or economic status, political opinion, or disability – okugwera
orubaju orikwegamira ediini, enganda, emyaka, obutungi n’ebindi.

Fear, favour , or ill-will – okutiina, okugwera orubanju hamwe
n’okugyenderera kubi abantu.

Decision of Court – encwamu/ensharamu/okuramura kwa kooti

Discussion:

Q2: What are some examples of direct or indirect external influences,
inducements, pressures, threats, or interference?

Q3: What is an example of proper professional consultation between judicial
officers?

Eby'okuteisaho:

Q2: Ni byokureeberaho ki ebirikureebwa n'ebitarikureebwa eby'okumanywa,
kubeihabaihwa, kunyangarazibwa, kutiinatiinisibwa, hamwe n'okuteganisibwa?

Q3: Ni kyokureeberaho ki obu omuramuzi ashemereire kwebuuza ahari bagyenzi
be?

Eky'okuteisaho:

Q5: Heereza eky'okureeberaho obu okwetaba omu kuhurira kw'omushango
kurikubaasa kubuuzibwaho.

Eky'okuteisaho:

Q4: Ahabwenki kiri kikuru kutakora oburamuzi kwonka kwihaho kureeba
oburamuzi burikukorwa?

January naatuura omu igomborora rya Kyoma. February ni memba
w'eby'okwerinda w'ekyanga omu igomborora niryo rimwe kandi ni muriraanwa wa
January. Embuzi za February zikeeyiba zaaza omu musiri gwa muhogo ya
January zaagishiisha yoona. February akahikiirira March, memba wa Kooti
y'Ekyanga, yaamugira ngu omushango ku guraije omu kooti, ashare gye
February abe niwe yaagusinga, kitari ekyo, naija kukareeba. Omushango hati
guri omu Kooti y'Ekyanga.

Q1: March akuratire eki February amuragiire?

May ni memba wa Kooti y'Ekyanga owaija kuhurira omushango/orubanja.
Yaashanga ba memba ba Kooti abandi hamwe n'ab'omushango bariyo
bamutegyereize. Yaahika akyerereirwe eshaaha ibiri zoona, arikwosya,
aruhire, ahabwokuba yaija naavuga egaari kuruga omu ka ye eri omu kiromita
15. Kwongyerera aha busaasi, emotoka yaamurabaho erikwiruka, omucuucu gwona
gwamweshuka. Aza kureeba areeba omuhababi ari August, amanya ngu eizooba
niriza kurenga. Naamanya August - atwire naamureeba arikutongana n'abataahi
aha kyaro. Eriizooba, naahababira iba, September, orikumanywa aha kyaro.
Okwezi okuhwire ijo, May akaba ari omugyenyi mukuru aha kwiguraho ekishaaha
ky'abaana aha kyaro, eki September hamwe n'ekibiina kye ky'obutegyeki
ekirikumanywa nka 'National Democratic Forum Movement (NDFM), kandi eki
yaagabiire ekyanga. Nk'abandi bagyenyi eryo izooba, May akagyenda na
Tiishaati ya NDFM hamwe n'obucumu. Erizooba, September yaareetera ba memba
ba Kooti y'Ekyanga ecupa z'amaizi, abaazisiima munonga, ahabw'omushana
n'ekyoya ebiriho. May yaatangaara munonga kuhurira ngu August naahababira
September ahabw'okumuteera. Ondiijo memba wa Kooti y'Ekyanga amuhwehura
arikugira ngu we naateekateeka ngu September niwe ahababiire August. May
asheka ayesherekire enyima y'ecupa y'amaizi.

Kooti ku yaaba yaatandika kuhurira omushango, enjura etandika kugwa munonga
n'amaizi garaba omu kisasi, gabatoonyorokyera. Ba memba ba Kooti y'Ekyanga
bashoberwa eky'okukora. September agira ekiniga rero agira ngu nabwo
tarikutangaara oku ebintu birikugyenda. Agira ngu tiyaakusiisire bwire bwe
arikwija kuhurikiza ebitahikire omu Kooti y'Ekikwangara (Kooti
y’ekishobobo).

Akaba aine ekiteekateeko ky'okuza aha Kooti y'aha gomborora nainga owa RDC,
boona ni banywani be, kweyihaho engambo zirikumusiisira ekitiinisa.

August atandika kurira ngu okuhoza kugumizemu. Agira ngu kimutwariire bingi
kureeba ngu areesire omushango ogu omu Kooti. "Atwire nanteera kumara
emyaka 10 n'okurengamu, buri mwaka, nikyeyongyera kuba kubi. Naija kunyita!
Nshemereire kuteerwa nkafa ahabwokuba tindashomire kandi n'ahu ndikuzaarwa
n'abooro? Enjura obwo neetonyera kimwe kandi neibaati niryenda kurugaho.
September we akyatamirwe kwonka agira ngu baze omu duuka ye, eine
ekishengye kihango enyima eki baakubaasa kukozesa.

Q1: Noobaasa kugira ngu egi Kooti ekaba etaine rubaju rw'egwereire?
Ahabwenki eego, nainga, ahabwenki ngaaha?

Eky'okuteisaho:

Q6: Kyanguhi kita memba wa Kooti y'Ekyanga kutagira kakwate/kazaare, ka
buri muringo?

Q7:

Eky'okuteisaho:

Q7: Waaratungireho oburemeezi nk'obwo, kandi okabugira ota?

Eky'okuteisaho:

Q8: Ni kimanyisa ki kugira ngu omuramuzi agire emitwarize mirungi?

Eky'okuteisaho:

Q9: Ahabwenki kiri kikuru omuramuzi kworeka n'okutunguura omutindo
gw'emitwarize?

Eky'okuteisaho:

Q10: Ahabw'enki engyenderwaho y'oburamuzi neeragiira ngu abaramuzi
tibashemereire kwenyigira omu by'obutegyeki?

Garuka aha kyokureeberaho kya August na September (Ekyokureeberaho 2)

Q1: Ni nshonga ki ezikwatiraine n'ebintu ezi orikureeba?

Eky'okuteisaho

Q11: Ni buremeezi ki oburi omu kwikiriza ebirabo, oburagwa, eibanja,
obufura, nainga kuheebwa omuntu oine akakwate n'omushango?

Ngaaha bambe, Nyowe nka memba wa Kooti y'Ekyanga arikukora aha mushango
gwawe, tinkabaasa kwikiriza ekirabo kyona kuruga ahari iwe.

Mukuru w'entebe, toora enkoko egi, ey'okusiima oku ahabw'okuhurira
omushango gwangye nyenkyakare

Eky'okuteisaho

Q12: Ahabwenki kiri kikuru omuramuzi obutaabaganisa/kutaanisa nari
okushoroora abantu kurugiirira aha bibiina?

October n'omukozi wa bizinesi omu tahuni ya Kyoma. Naakira kushashurira
emikoro y'ekyanga. November n'omuhingi orikutuura omu tahuni ya Kyoma kandi
mutaahi wa October. Ahabw'okugira ngu n'omugaiga, October ashazire ensharo
ye yaataaha omu itaka rya November. November atwire enshonga egi omu Kooti
y'Ekyanga.

Q1: Ni bintu ki ebi Kooti y'Ekyanga eine kugyenderera omu kuhurira
omushango ogu?

Q2: Kandi November ku yaakuba aine obuzaare n'omwe ahari ba memba ba Kooti
y'Ekyanga?

Garuka yo aha mushango gwa August na September. (Ekyokureeberaho 2)

Q1: Harimu enshonga z'oburingaaniza?

Eky'okuteisaho:

Q13: Ahabwenki okurinda n'okutunguura obugabe riri eiteeka rikuru omu
ngyenderwaho y'emitwarize y'oburamuzi?

Eky'okuteisaho:

Q14: Ahabwenki kiri kikuru omuramuzi kukora akaheza emishango juba?

OKUKORA JUBA AHA NSHONGA: Ahabw'okugira ngu enshonga ezirikureetwa omu
Kooti y'Ekyanga nizikwata aha ntuura y'abantu eya buriijo n’obugabe bwabo,
Kooti ziine kuhurira n'okukora aha mishango juba (hatariho kuzikyerereza),
kandi hatariho kuribatiirira obugabe bw'abantu.

Eky'okuteisaho:

Q1: Ni ba memba bangahi abari aha Kooti y'Ekyanga owanyu? Ahari abo,
abakazi ni bangahi?

OKUZIREEBERERA KIRIMU BIMWE AHARI EBI AHAIFO:

 ▪ Kuha obuhabuzi Kooti z'Ebyanga aha kusharamu enshonga.

 ▪ Kushwijuma ebitabo na za fairo za Kooti z'Ebyanga.

 ▪ Kwakiira okujurira kwabo abataikiriziine n'ekishazirweho Kooti
 y'Ekyanga

KOOTI Y'EGOMBORORA

Ekyaro kya Lwala

Ekyaro kya Carana

December naatuura omu kyaro kya Lwala. Munyaanya, Tuesday, naatuura na iba
hamwe n'abaana baabo omu kyaro ekiri haihi nawe ekirikwetwa Carana.
December ahababiire Tuesday ahabw'okumutaahira omu kibanja akamwibira
embuzi ze ibiri.

[pic]
Q1: Noogira ngu Kooti y'Ekyaro kya Carana eine obushoboorozi bw'amatware
bw'okuhurira omushango ogu aharuguru?

Q2: Noogira ngu Kooti y'Ekyaro kya Lwara eine obushoboorozi bw'amatware
bw'okuhurira omushango ogu aharuguru?
?

Maama Nyasenga agiire omu kooti y’ekyanga atakiine busingye, ahabw’okuba
omuhara ou arikugira ngu aine emyaka 16, muriraanwa akamutoroboza
orwakashatu 14. Kurugiirira ahari Mama Nyasenga, omutoroboza orwakashatu
akaikiriza kwonka orwakana ab’ahakyaaro kubaamutaahiriire yaayehakana. Mama
Nyasenga naayenda kooti y’ekyanga ehurire omushango gwe.
Q1: kooti y’ekyanga eshemeire kuhurira omushago ogu? Ninga etaguhurira?

Eky’okuteisaho:

Q3: Nikitwara sente zirikwinga ki kuhurira omushango mu kooti y’ekyanga?

Q4: Ni muhendo ki gwa sente ez’orikushaba kuhurira enshonga kandi
okazikoraho nka LCC? Nooha arikushashura ebishare?

Q5: Ni nshonga ki ezirikugyederwaho kucwamu omuhendo gwa sente
eziraashashurwe kuhurira omushango? Eby’obugaiga bwa kihababirwa nakyo
nikimwe ahari zo ninga?

Q6: Omuhendo gw’esente ezi omuntu yaashashura niguhindura encwamu
y’ahamuheru ey’omuramuzi?

Turi bamwe aha batuura gye b’ekyanga. Twine obugabe kwetaba omu nkora za
kooti y’ekyanga, okwihaho yaashutama bwesherekye, kwenda kurinda bamwe aha
bantu, ebintu, ninga enshonga z’abaana

Ndi mukuru w’entebe, kandi naija nkuratiirwe abandi ba memba ba kooti
y’ekyanga bashutami aha nanye.

Omushango ogu nigukwata ahari nyowe; niinye kitabaarizibwa

Nyine amakuru maingi g’okuha aha mushango ogu ndi omujurizi

Nkareeta enshonga egi omu kooti niinye nyina faiyiro y’omushango.

Ndi omuramuzi, ninyikirizibwa omu kooti egi aha mushango ogw’omwana ninga
enshonga y’okuhenda ebiragiro.

Saturday na Anyday nibariranwa omu muruka gwa Kati. Butoosha nibatuura omu
kurwanagana n’entongane ahabwa Saturday kuguma naatahiirira omusiri gwa
Anyday. Nyomwebazyo, barwaniire omu maisho ga One. One nawe yaatebezaho
Two. Anyday atwaire enshonga ye omu kooti y’ekyanga. N’oha kitabaaza na
kitabaarizibwa nk’oku waabireeba.

Q1: N’oha omujurizi omu nshonga egi?

Eky’okuteisaho:

Q1: Ni biiha ebishemereire kuba biri omu baruha y’okwetomboita?

Q2: Ahabwaki nooteekateeka ngu ebaruha y’okwetomboita eyaahandiikwa mukuru
w’entebe eshemereire kuteebwaho omukono kitabaaza na mukuru w’entebe?

Q3: Ebaruha z’okwetomboita zishemereire kubiikwa oha kandi nkahi?

Okutabaaza kugyendereire kusetsya, kunyizya kandi tikwiine buhamizo?

Kyaba kiri kityo, kooti neebaasa kwanga kuhurira orubanja oru

Kyaba kitari kityo, kooti neija kugumizamu eguhurire

Kooti eine obushoboorozi kuhurira orubanja?

Yaaba ebwine, egumizemu ehurire omushango

Yaba etabwine egurugyeho reero egwohereze omu b’obushoboorozi abandi

Orubanja ruri omu kooti endiijo?

Yaaba gwahikireyo, kooti y’ekyanga etaguhurira

Gwaba gutakahikireyo, kooti eguhurire

Kwonka shi itwe katutatunga nkoko, nkazikwibaho nta?

Omushaija wangye tabaasize kuba omwesigwa ahari nye. Niinyija kumutwara omu
kooti anshashure.

Akiiba enkoko zangye!

Obuhaburo omu kuronda obwire n’omwanya ogu kooti y’ekyanga eraashutame:

1. Manya ekika ky’abantu abarikuza kutwara ekicweka omu kooti – abakazi,
 abashaija. Ekyokureeberaho kooti yaaba neehurira omushango ogurimu
 omukazi, neija kuteeka teeka aha ky’okugira ngu omukazi aine kukora
 emirimo y’ahaka atakagiire mu kooti. Nahabwekyo nibamwongyeramu akaire.

2. Manya amazooba agu amadiini gatari gamwe na gamwe garikuza aha maramizo.
 Eki nikimanyisa ngu orwakataano, orwamukaaga, na sande n’amazooba
 gagumire kurugiirira aha madiini n’enyikiriza z’abantu.

3. Kooti nebaasa kushutama buri hamwe hoona ekikuru haba hari omu kicweka
 ekyerikutwara. Omwanya ogwatooranwe gwine kwanguhira buri omwe,
 ab’omushango n’abajurizi. Omwe aha bantu abaine omurwa omu mushango yaaba
 aine obumuga, ekyo nakyo kiine kureebwamu omukuronda omwanya.

OKWETA OMUNTU OMU KOOTI N’OKUMANYISA KW’OKUHURIRA OMUSHANGO

Omu kooti y’ekyaro kya Gonja

Enamba y’omushango. __20__

 Five Akello kitabaaza

 arikutabaariza

 Four Akellokitabaarizibwa

ahari:

omuky. Four Akello

ekyaro Gonja

(teekamu ahu orikutuura)

Omukazi ou amaziina gye gaayorekwa aharuguru akutabariize omushango
arikugira ngu okamuteera watwara n’abaana be kuruga omu ka ye.

Nahabwekyo noomanyisibwa ku oine kwija omu kooti egi ebiro…….shaaha…….kandi
oije n’abajurizi baawe. Kooti neija kushutama ahari Gonja purimare School.

Kworabureho ninga omuntu weena ou ohaire obujwekyerwa yaabura,omushango
nigwija kuhurirwa kandi n’encwamu ekorwe otariho.

ebiro ___ 2015__

__________________________________ (Omukono/ekinkumu)

Ceyamaani

Eky’okuteisaho:

Q4: Ahabwaki abantu bashemereire kumanyisibwa ngu baabura omu kooti, neija
kugumizamu kandi ekore n’ecwamu yaayo batariho?

Q5: Noogira ngu omwana yaaba aine emyaka12 naikiriza ebaruha y’okweta ishe
omu kooti?

Ishatu niwe ceyamaani wa kooti y’ekyanga kya Kati akagyenda na kirinju
w’ekyaro kumanyisa Ina omu bigambo ngu aije omu kooti. Kubaahikireyo
baashangayo abaana na nyina-zaara.

Q1: Naabaasa kugumizamu aheereze okumanyisa kwe omu bigambo, nainga?

Nooyetwa nk’omujurizi omu nshonga z’eitaka ahagati ya Kemiyembe na Kembiho
ogurikuza kuhurirwa kooti y’ekyanga nyencakare 09. 04. 2014 shaaha 10:00
aheeru ya ishomero rya purimare

 EBARUHA Y’OKWETA ABAJURIZI

Omu kooti ya LC I ekyaro ekya Gonja

Enamba y’omushango. 7 omu 2014

 Five Akello kitabaaza

 naatabaariza

 Four Akello kitabaarizibwa

 Omuringo gw’omushango: okutiinisiriza

ahari:

omuky. MAY AJOK

ekyaro Gonja

okubaho kwawe nk’omujurizi wa kitabaarizibwa Mrs. Four Akello nikwetaagwa
omu mushango ogwayorekwa aharuguru. Nahabwekyo nooyetaagisibwa kubaho omu
kooti egi ah’eizooba ___ebiro…..2014_shaaha……… kandi oine kureeta
ebishaaniirizo byona ebirikukukwataho n’ebirikukwata aha mushamgo. Kooti
neija kushutama aha ishomero rya Gonja erya Purimare.

Ebiro ebiyahandiikwaho ___ 2014__

__________________________________ (omukono)

mukuru w’entebe

Eky’okuteisaho:

Q6: Ahabwaki n’eky’omugasho omujurizi Nainga omujwekyerwa we kuteeka
omukono aha baruha y’okumweta omu kooti yaaheza kugyakiira?

 1. Yakiira okutabaaza hamwe na fairo – 2. Kitabaaza ashashure ebishare bya
 kooti – 3 Manyisa kitabaarizibwa ku bamutabaariize hamwe n’enshonga – 4
 Yakiira okwehozaho kwa kitabaarizibwa omu biro bitaano ahanyima
 y’okumumanyisa 5 – Taho eizooba, eshaaha n’omwanya ogu kooti
 eraashutamemu – 6 Yeta kitabaaza na kitabaarizibwa kuhurira omushango –
 7 Yeta abajurizi kuhayo ebibari kumanya aha rubanja – 8 Kooti ebaasa
 kutaayaayira omwanya ogu enshong yaakomokiremu reero ehandiikye ebi
 eraareebe nka gumwe aha miring y’okucondooza – 8 Hamya ngu hariho
 kworamu.

Eky’okuteisaho

Q1: Ahabwaki kooti eine kuhwera omuntu atarikumanya rurimi orukukoresibwa
omu kyanga ekamurondera omuvunuuzi?

Q2: kooti neebaasa eta kukuuma obugabe bw’omuntu arikuhozesibwa omu kooti
kwonka arikukozesa omuvunuuzi?

Eky’okuteisaho:

Q3: Ni nshonga ki erikweyemerera ei omujurizi yaakubaasa kuha akabura kwija
omu kooti?

Q4: Ahabwaki abajurizi abarikwanga kwija omu kooti nibabaha ebiheneso?

 Sitatimenta ya Ceyamaani erikwigura kooti. 2. Haaba hariho omuvunuzi,
 arahire. 3. Kitabaaza arahire reero aheyo enshonga ze 4. Kooti e.
 baasa kubuuza kitabaaza aha biyaahayo 5. Kitabaaza abaasa kureeta
 abajurizi, abashemereire kurahira, hamwe n’obwamushinja. 6. Kooti
 ebaasa kubuuza abajurizi hamwe n’ebikwasire aha bwamushinja.
 Kitabaarizibwa abaasa kubuuza kurabira omuri ba memba ba kooti. 7.
 Kitabaarizibwa naarahira kandi ahayo empoza ye. 8. Kooti ebaasa
 kubuuza kitabaarizibwa aha biyaahayo. 9. Kitabaarizibwa abaasa kureeta
 abajurizi, abashemereire kurahira, hamwe n’obwamushinja. 10. Kooti
 ebaasa kubuuza abajurizi ba kitabaaza, hamwe n’obujurizi bwabo. 11.
 Kooti eshemeire kumanyisa embaju zombi omwanya n’obwire obu encwamu
 eraakorwe (omu biro bitaano ahanyima y’okuhurira orubanja).

 12. Kooti eshemereire kuhandiika encwamu, oteireho n’ekiragiro kya
 kooti/ekiheneso, kurugiirira aha ki abaingi baacwamu. 13. Ceyamaani wa
 kooti ashemereire kushomera embaju zombi encwamu ya kooti, eshemereire
 kuteebwaho omukono ba memba ba kooti kandi ekateebwaho n’ebiro. 14.
 Ahonaaho, ceyamaani ashemeire kumanyisa embaju zombi ku baine obugabe
 kujuriza omu biro 14.

 ENKORA YA LCC: EBIRI KUKURATIRWA

Mukuru w’entebe ninza kukora ki; timmazirwe n’encwamu ya kooti y’ekyanga?

Kikazi, nk’oku twabagambiire, noobaasa kujuriza aha muruka hatakahweireho
biro 14.

 EBARUHA Y’OKUKWATIRIZA N’OKUGUZA

Omuri
......................................................................kooti.
............................................................................

Enamba y’omushango....................... ahari 20............
............................................................................
 ....kitabaaza
 naatabaariza
............................................................................
 .....kitabaarizibwa
ahari:
 ....................................
 ....................................

............................................................................
................................................akashabwa encwamu ya kooti
eyaakozirwe...................................................20……..
kushashura sente
zirikwingana................................................................
...................................................................…..

Ahabw’okugira ngu sente ezo tizirashashwirwe, nitushaba ngu ohandiikemu
ebintu omu
1...........................................................................
..................
2...........................................................................
..................
Yaaba atashashwire ezo sente, ebintu ebyo nibiza kuguzibwa kwihamu sente
ezi otarashashwire.

Noomanyisibwa kugarura ekipapura eki bitakarengire
biro...................................... 20……. n’amakuru g’okuhamya
nk’okuyaikiriza ekipapura nainga ahabwaki yaakyanga.

Ebiro .............................. 20.......

............................................................................
...........mukuru w’entebe

Mushanju na mukaaga ni bariraanwa. Omwaka ogwahwaire Mukaaga akaguza
mushanju sente emitwaro abiri na mushanju (270,000) kutandika kuguza
ebicoori kandi baikirizana ngu ashashure omu meezi ashatu ateiremu amagoba
g’emitwaro eshatu. Omugisha mubi Mushanju akashuubura ebihimba kwonka
tibiragyenzire gye esente ez’enguzano zaayanga kurugamu. Hati hahweireho
omwaka gumwe Mushanju takashashwire mukaaga.

Mukaaga bimushobiire , yaatwara omushango omu kooti y’ekyanga, kooti
yaashanga ngu buzima kwe Mushanju aine kushashura Mukaaga emitwaro ye
makumi ashatu (300,000) kwonka kandi n’omworo runuuka. Bamwe aha ba memba
ba kooti baagira ngu mushanju aine ekibanja ky’eitaka n’embuzi nshaaju ezi
 ishe yaamuragire nahabwekyo bakwatirizeho embuzi mushanju baziguze
bashashure eibanja rya Mukaaga.

Q1: Nka memba wa kooti nikwo waakushazire omushango?

Eky’okuteisaho:

Q1: Ahabwaki noogira ngu hariho obushonshorokye aha kukwatiriza n’okuguza
ebintu by’omuntu?

Kooti erikuhurira omushango, yaamanya ngu kitabaarizibwa yaaremwa
kushashura emitwaro ebiri eya kitabaaza.

Q1: Ni muringo ki kandi ni zingahi ezi kooti erikubaasa kukiita
kitabaarizibwa?

Teekateeka ahari ebi:

Munaana na Mwenda ni bariraanwa, kooti yaagira ngu Mwenda akatema omuti gwa
Munaana kandi omusimeeno yaagutwara owe kugukoresa eby’eka.

Q1: kooti neebaasa kugambira ki Munaana yaaheza kureeta omushango omu kooti
y’ekyanga?

Katugarukye aha mushango gwa Mukaaga na Mushanju: Reka tugire ngu mukuru
w’entebe akatwara ebaruha y’okweta omuntu kuhurira omushango owa Mushanju
yaashanga atariyo yaagita ahansi y’orwigi kwonka ahabw’omugisha mubi
Mushanju yaabura kwija omu kooti ahabw’okuba tarareebire baruha y’okumweta
kuhurira encwamu. Kooti mpaho yaacwamu ngu Mushanju ashashure eibanja rya
Mukaaga emitwaro makumi ashatu omu biro mushanju kuruga obu omushango
gwacwubwa.

Q1: Kooti neebaasa kukwatiriza kandi eguze ekibanja kya Mushanju? Eego
nainga ngaaha?

Kooti ya LC I ya Ekyaro kya Kiyagaara

Orubanja namba. __rw’omwaka 20__

Ebiro: ___, (Okwezi) 20__

Ahari:

Omw. Kamugisha

Ekyaro kya Kakurira

 Omuhababi w’ekyaro kya Kiyagaara

 naatabaariza

 Kamugisha Kitabaarizibwa

SITATIMENTA Y’ORUBANJA

Otabaariziibwe orubanja rw’okuremwa kuhandiikisa embuzi zaawe bitakarengire
biro ___ (okwezi kwa), 20__, nk’oku ebiragiro by’ekyaro Kiyagaara
birikugira.

EBIRI KUKWATA AHA RUBANJA ORU

Aha biro ___ (Okwezi), 20__, buri mutuuragye w’ekyaro kya Kiyagaara akaba
naaragiirwa kuhandiikisa embuzi ze n’abakakiiko k’ekyaro, nk’oku ebiragiro
by’ekyaro eki birikugira. Nitumanya ku oine embuzi 12 (ikumi na ibiri),
kandi ku oremirwe kuzihandiikisa omu kakiiko. Eki nikimanyisa ngu okahenda
ekiragiro ky’ekyaro.

OMUKONO __________________________________ (Kitabaaza)

OMUKONO __________________________________ (Ceyamaani/Omuhandiiki)

Eky’okuteisaho:

Ekibuuzo 1: Nooteekateeka ngu n’ahabw’enki kooti neikiriza kitabaarizibwa
kujwekyerwa puriida omu kuhurira emanja ezi?

Eky’okuteisaho:

Q1: Ebyaba omu kooti bishemereire kuhandiikwa kandi bikabiikwa nkahi?

Q2: Okuhandiika hamwe n’okubiika ebyaba omu kooti n’ekya mugasho ki?

Q3: Okuhandiika enshonga ahabw’enki kooti yaacwamu nk’oku yaakora kiine
mugasho ki?

Kamukama na Baayoroba baamara emyaka mukaaga (6) omu bushwere. Esaabiiti
ehwaire kirinju omwe areebire Kamukama na muriraanwa we Karamaare
barikurwanira ah’eiziba. Kamukama abaire naakabukira Karamaare arikumutura
okwegaita n’omukazi we Baayoroba omuby’omubonano. Karamaare ayehakaine ku
ataine eki arikumanya aha nshonga egi. Ebyo bikiri aho, Kamukama agambiire
kirinju w’ekyaro ku yaashangire siripa ya Karamaare omuka ye. Karamaare uwe
naagira ngu ku arikuba atari ha murimo, aba ari aha kanisa n’omuriisa;
ekanisa egyo eine ekitabo ky’abagyenyi. Kamukama uwe naagumizamu atabaaza
omu kooti y’Ekyanga

Q1: Ni baahi abari omu nshonga eyaareetwa omu kooti y’Ekyanga? N’oha
arikubaasa kuba omujurizi omu rubanja oru?

Q2: Ni buhame ki obu embaju zombi ziri kubaasa kureeta? Ni bintu ki ebiri
kubaasa kukoresibwa nk’ebizibiti?

Timmazirwe n’encwamu ya kooti y’Ekyaro. Niinyenda kujuriza omu kooti
y’Omuruka

KOOTI ENKURU

KOOTI Y’OMURAMUZI OMUKURU W’EDAARA RY’AHANSI (KOOTI YA MAGYIAITUREETI)

KOOTI Y’EGOMBORORA

KOOTI Y’OMURUKA/WOODI

KOOTI Y’EKYARO/SEERU

Mmazirwe n’encwamu ya kooti y’Ekyaro

 ENDAGAANO Y’OKUJURIZA

Omu .................................................... Kooti
ya......................................................
Orubanja namba. .....................................................orwa
20...........
............................................................................
 ............................................ Kijuriza
 Naareebana na
............................................................................
 ...............................................Kitabaarizibwa
Okujuriza encwamu/ekiragiro kya kooti
ya.....................................................eyaashutamire
ahari.......................................
ebiro................................ omu rubanja namba. ....... orw’omwaka
20........................

Kijuriza ou amaziina ge gaayorekwa aharuguru naajuriza omu kooti
ya..................................................... obwo arikuhakanisa
ekicweka ky’encwamu nari encwamu yoona eyaayorekwa aharuguru kandi ezi nizo
nshonga ze:
1...........................................................................
................................................................

2...........................................................................
...............................................................

Naashaba kooti ku eragiira eti:
............................................................................
............................................................................
............................................................................
..............

....................................... (Omukono)
Kijuriza

Kijuriza yaaha Mukuru w’entebewa kooti ejurirwamu okujuriza kwe ahari
(omwanya)........................... ..............eizooba rya
(n’ebiro)......... Okwezi kwa ........................ 20.........
............................................................
(Omukono)
Mukuru w’entebewa kooti ejurirwamu

 OKUMANYISIBWA ENDAGAANO Y’OKUJURIZA

Omu
............................................................................
.. kooti ya.......................................
Orubanja namba.
............................................................................
.....................orw’omwaka 20...........
............................................................................
....................................................Kijuriza
 Naareebana na
............................................................................
.................................................Kitabaarizibwa

NOOMANYISIBWA KU
............................................................................
..........................ataramazirwe n’encwamu ya kooti
ya....................................................................ebiro
............................................20............, arikwenda
kujuriza encwamu ya kooti yoona nainga ebicweka by’encwamu ebyayorekwa
ahaifo;

1...........................................................................
..................
2...........................................................................
..................

Ebiro ............................................................
20.........
............................................................ (Omukono)
Mukuru w’entebewa kooti ejurirwamu
Ahari .............................................

Omuntu (Kitabaaza) ku yaakutabaariza ondiijo (Kitabaarizibwa [owaabaire
naavuga pikipiki emanywa nka boodabooda]) arikumwomesereza ngu akacwa
egaari ye, obu bombi baatunga butandu.
Q1: Nincwamu ki ei kitabaaza atari kwikirizibwa kujuriza?

A. Kooti ku yaakugira ngu kitabaarizibwa akacwa egaari ya kitabaaza, reero
ekamuragiira kushashura kitabaaza Shiringi emitwaro ebiri (Shs 20,000).
Kitabaarizibwa ku yaakujuriza ekiragiro kya kooti eki.

B. Kooti ku yaakushanga ngu owaacwire egaari ya kitabaaza tari
kitabaarizibwa; ngu egyo gaari ekacweka obu kitabaaza yaagiteera omu kiina
obwo arikugivuga asinzire. Kitabaaza ku yaakujuriza encwamu ya kooti
eyaarangiriire ku kitabaarizibwa ataine rubanja.

C. Ababiri ku baakwikiriza ngu kitabaarizibwa ashashure Shiringi omutwaro
gumwe (Shs 10,000) z’okukanika egaari ya kitabaaza. Baitu kitabaaza ku
yaakushaba kujuriza omu kooti, obwo agumize ngu okukanika egaari kukatwara
sente nyingi, ngu n’ahabw’ekyo kitabaarizibwa akaba ashemereire kumuha
sente zirengire Shiringi omutwaro gumwe.

Eky’okuteisaho:

Q1: Niryari obu kooti ejurirwamu erikubaasa kucwamu kubinga okujuriza, obwo
etakeetsire abajurizi, nainga etakashutamire?

Mwebaze na Baataatsya baine omuhara orikwetwa Kekirunga; omwishiki ogu aine
emyaka mushanju (7) y’obukuru. Eizooba rimwe, Kekirunga akarwara, yaagira
omushwija mwingi, yaatuutuka kandi yaagira n’omutetemo (ekitengo), hamwe
n’obusaasi omu nyama z’omubiri. Ebi bikamureetera yaagwa kihuumura (yaaza
omu koma). Abutuuragye bakaba nibateeebereza ku Kekirunga yaabaire arwaire
omushwija gw’emibu ahabw’okugira ngu eka egi neetuura haihi n’ekisharara.
Eka egi eijwire obukyene kandi akarwariro akari haihiho kari kiromita 11
kuruga ahu bari kutuura. Ahabw’obutagira sente z’okubatwara aha karwariro
aka, abazaire ba Kekirunga bakacwamu kuraguriza muhara waabo n’eshaara.
Bakamushabira kumara ebiro bitaano (5), baitu aha kiro kya mukaaga muhara
waabo akaba ari aha ncwamba za rufu. Abatuuragye bakaheereza abazaire ba
Kekirunga sente ezaatwire muhara waabo omu karwariro. N’obu araabe
ataraitsirwe burwaire obu, bukashiisha obwongo bwe. Obw’ahati tarikubaasa
kurya, tarikubaasa kutambura hamwe n’okukora ebindi bintu nk’ebyo.
Ekibuuzo1: Hariho obugabe bwa Kekirunga obwaribatireirwe? Ahabw’enki
bwakaatagireirwe?

Eky’okuteisaho:

Ekibuuzo3:Heereza emigyenzo n’emitwarize y’enzaarwa eine akabi aha baana.

Mangyeri n’efaakazi y’emyaka 72; kandi naareeberera abaijukuru bashatu –
abaana b’omuhara. Omwijukuru omukuru, Keemi, aine emyaka 13. Mangyeri
arwaire n’ahabwe’ekyo tarikubaasa kukora sente eziraabareeberere. Eki
nikireetera Keemi yaaruga omu ishomero kuza kukora omu kirombe ei
barikuhondera amabaare g’okuguza, ekiri haihi nahu barikutuura.

Ekibuuzo 1: Keemi n’omwana?

Ekibuuzo : Ni bugabe ki obu obukaatagireirwe? N’ahabw’enki bukaatagireirwe?

Kebirungi akazaarwa aine obuteta. Ahabw’oburema obu, ishe naamukingirana
omunju obwo arikwenda ngu atashekyererwa abataahi.

Ekibuuzo 1: Kebirungi aine obugabe?

Ekibuuzo 2: Obugabe bwe buribatireirwe? Okaamanya ota ngu bukaatagireirwe?

Eky’okuteisaho:

Ekibuuzo 4: Ni manja ki eziri kukorwa abaana ezimuri kushoboorora omu kooti
zaanyu?

Ekibuuzo 5: Hariho emanja nyingi z’okutoroboza abaana omu Uganda.
Nimushoboorora muta emanja ezi? Nimukoraki kureeba ngu nyakutorobozibwa
tiyayeyongyera kubonaabona ahanyima y’okucwa orubanja?

Eky’okuteisaho:

Ekibuuzo 6: Nimucwa muta emanja z’abaana? Omuringo ogwo nigukora kurungi?

Abatuuragye, nitubashaba mushohore! Nitwenda kugamba n’ogu omwana wenka,
nk’omuringo gumwe gw’okuta ekitiinisa omu bugabe bwe.

KOOTI Z’EBYANGA TIZIRIKWIKIRIZIBWA KUKOMA ABAANA

Kooti y’Ekyanga teine bushoboorozi kuragiira ku omwana akomwa. (Ekiragiro
kya kooti z’Ebyanga, 2006, Akacweka.49)

N’omurimo gw’abantu b’omu kyanga kutwara enshonga z’okutuntuzibwa,
okunageijura hamwe n’okukaatagiirira obugabe bw’abaana omu ofiisi ya
gavumenti z’ebyanga eri omu kicweka kye. Ofiisi egi eshemereire kukuratira
enshonga egi nk’oku kyashoboororwa aharuguru (Ekiragiro ky’enshonga
z’abaana, Akacweka. 11(1))

Eky’okuteisaho:

Q7: Hariho abantu abashemeire kwenyigira omukurinda obugabe bw’abaana
abatari aha rukarara orw’ayorekwa aharuguru?

Q8: Nokoregana ota n’abantu abaayorekwa aharuguru?

Q9: Ni buremeezi ki obu obugaine omukukoregana nabo kurinda obugabe
bw’abaana?

Reka tweijutsye ebi:

|12 |Emyaka ei omwana arikubaasa |
| |kutaabarizibwa: Omwana ari ahansi |
| |y’emyaka 12 tarikubaasa kutabaarizibwa.|
|16 |Okurinda abaana okutakora emirimo |
| |y’akabi: Okugiirira aha kacweka 34 (5) |
| |k’Engyendererwaho y’Eihanga |
| |(Konsityushoni), abaana abari ahansi |
| |y’emyaka 16 tibashemereire kukoresibwa |
| |emirimo erikubaasa kuta amagara gaabo |
| |omuk kabi, erikubaasa kuteganisa |
| |emishomo yaabo, hamwe n’okuta omukabi, |
| |enkura y’emibiri, enteekateeka, |
| |emitwarize hamwe n’enyikiriza yaabo. |
|18 |Emyaka ei baingi barikutwariraho omuntu|
| |nka mukuru: Omuntu weena ari ahansi |
| |y’emyaka 18 naayetwa omwana. Omuntu |
| |weena ohikize emyaka 18 naayetwa omuntu|
| |mukuru. |

Q1: Kooti ekakora kurungi omurimo gwayo? Ahabw’enki?

Q2: Noogira ngu kooti ekaba eshemereire kukora ki ebi etarakozire?

Mubangizi n’omwojo w’emyaka 15 kandi tari mu ishomero. Akafeerwa abazaire
be kandi obwahati naareebererwa nyinenkuru orikwetwa Kyomuhendo. Naakora
emirimo ya reijareija ei arikwihamu otusente twokwereeberera hamwe
n’omwijukuru. Eizoobwa rimwe, abantu bakashanga Mubangizi arikwogyera omu
kidiba ky’ebyenyanja eky’omugurusi Mushabe. Omugurusi akamurabira
obutarigaruka kunaabira omu kidiba kye ky’ebyenyanja. Aho niho Mubangizi
yaamurekyereire amabaare. Nyamugurusi naawe nawe mpaho akairuka
yaatabaariza nyamwojo omu kooti y’Ekyanga.

Q1: Ni manja ki ezi Mubangizi arikuja kwetwa kuhoza?

Q2: Kooti neebaasa kuha kisingwa-orubanja biheneso ki?

Q2: Ni ki ebi kooti erikubaasa kukorera omugurusi Mushabe?

Magara n’omwojo w’emyaka 13. Mwene-ishe, Kaamusiime aine emyaka 11.Kwiha
nyinabo afa emyaka eshatu ehwaire, ababiri bakozire ebishobyo bingi omu
kyanga. Nibarwana, banywa amaarwa kandi baiba ebintu kuruga omu maka n’omu
maduuka g’abashuubuzi.Pooriisi ebakwatsire emirundi mingi kandi
yaabarabura. Enshumi nkye ehwaire, kirinju omwe agambiire ab’obushoboorozi
ku enkoko ze ziibirwe. Abantu boona bateekateekire ku Magara na Kaamusiime
nibo baibire ezo nkoko; ekyanga kyona kyabatamirwe. Kirinju mpaho
akatabaariza ababiri omu kooti y’Ekyanga. Ahanw’ebicumuro ebindi
ebibaabaire baakozire, kooti ekasingisa ababiri orubanja. Abatuuragye
bakatensa ku abo boojo batwara omu kihome ky’abaana. Baitu ekyo kihome kiri
kiromita 65 kuruga omu kyanga ekyo, kandi hoona kiri n’omu disiturikiti
endiijo. Ahabw’enshonga egi kooti eragiire ku Magara na Kaamusiime batwarwa
omu kihome ekiri haihi.

Eky’okuteisaho:

Q1: Ni buremeezi ki obu orikubugana omu kushoboorora enshonga z’eitaka?

Q2: Ni nshonga ki ez’eitaka ezimukizire kubugana? Ezi gumire munonga omuri
ezo ni ziiha?

ENSHONGA Z’OBUSHUURU N;OKUPANGISA ITAKA RYA MAHIRO: Nk’oku kyayorekwa
aharuguru, omuringo ogwa mahiro nigutaanisa mukama w’eitaka oyehandiikise
hamwe n’abantu abari ah’eitaka (abashengi). Obushuuru n’esente
z’empangisano ezi omushengi (omupangisa) arikushashura mukama w’eitaka.

KOOTI Z’EBYANGA TIZIINE BUSHOBOOROZI AHA NSHONGA EZI: Kooti z’Ebyanga
tiziine bushoboorozi aha nshonga z’eitaka erya mahiro hamwe n’eryo
ery’obutwire; ziine obushoboorozi aha nshonga z’eitaka eriri omukyanga –
kandi erikutegyekwa ebiragiro n’emitwarize y’ekyanga, nk’oku
kiraashoboororwe ahaifo.

Eky’okuteisaho:

Ekibuuzo 1: Oshangire ota okukora na baakirinju omu byanga? Amataka nigaza
omu mikono y’abantu buntu nainga?

Eky’okuteisaho:

Ekibuuzo 2: Abantu b’ekyanga nibamanya emyanya erimu eitaka erya hamwe?

Eky’okuteisaho:

Ekibuuzo 3: Heereza emiringo y’obugabe endiijo ei baamemba b’ekika omu
kyanga kyanyu baine?

Eky’okuteisaho:

Ekibuuzo 4: Heereza emiringo y’obujunaanizibwa endiijo ei baamemba b’ekika
omu kyanga kyanyu baine?

Ekibuuzo 5: Mwaratungire emanja ezatabaariziibwe memba w’ekika
owaanageijwire obujunaanizibwa bwe obukwatiraine n’enshonga z’eitaka?

Eky’okuteisaho:

Ekibuuzo 6: Abantu aba obashangire ota? Hariho abandi abu twakubaasa
kwongyera aha rukarara oru?

Ekibuuzo 7: Heereza bimwe aha biragiro by’ekyanga ebirikukwata aha
bahunguzi ebi muri kukoresa omu kyanga kyanyu?

Eky’okuteisaho:

Ekibuuzo 8: Noikirizana n’ebyarugire omu kucondooza ebyayorekwa aharuguru?

Ekibuuzo 9: Haine za guruupu z’abantu ezitari kugambwaho omu kacweka ka 28
ezi barikuzonzorwa omu nshonga z’eitaka?

Ekibuuzo 10: Abantu abataine bwekoro omu kyanga kyanyu baine obugabe
obukwatiraine n’enshonga z’eitaka nk’oku zaagambwaho?

Kenyangi akaba ashweirwe Kajungu, owaafiire omwaka oguhwaire. Kajungu akaba
aine ebibanja bingi hamwe n’enju y’eibaati n’omusheenyi. Kenyangi n’iba
bakaba bazaire abaana bataano (5), kandi omukuru n’empangare, Aine,
ow’emyaka 19. Ahanyima y’orufu rwa Kajungu, bakuru b’ekika bakashutama omu
rukiiko kugaaniira eby’okuhunguurira omugyenzi. Bakaikirizana ku ekiragiro
ky’Ekyanga kirikugira ngu mutabani wa kifa omukuru niwe arikuteekwa
kuhungura ebintu bye, kandi yaaba ataine mutabani weena, ebintu
bishemereire kutwarwa mwene-ishe wa nyakufa omukuru. Mwijukye, mwene-ishe
wa Kajungu omukuru, obwahati akwise naabinga Kenyangi n’abahara ah’eitaka.
Mpaho, Kenyangi yairukira omu kooti y’Ekyanga.

Ekibuuzo 1: Nka memba wa kooti y’Ekyanga, okaakoresa ota ekiragiro
ky’Ekyanga eky’enshonga z’eitaka kushoboorora enshonga egi?

 EBIRI OMU KIRAGIRO KY’EITAKA EBIINE AKAKWATE N’ENSHONGA EGI
39. Okuzibira ab’eka okuguza eitaka.
(1) Tihariho muntu weena orikwikirizibwa—
 (a) kuguza, kuhanisa, kupangisa, kufurura, kuraganisa, kusinga,
 eitaka ryona;
 (b) kuza omu ndagaano y’okuguza, kufurura, kuhanisa, kuraganisa,
 kusinga nari okupangisa eitaka ryona; or
 (c) kuhayo eitaka nari kukora ekintu kyona ah’eitaka eryo— eri
 arikutuuraho n’omukazi nari omushaija we, kandi eri barikukoresa
 kwebeisaho, okuhisya yaaheza kutunga ekihandiiko kirikworeka ku
 omukazi we nari omushaija we yaikiriza.

Eky’okuteisaho:

Ekibuuzo 11: Kora orukarara rw’obugabe obu abataine bw’ekoro
barikwesiimiramu omu byanga byanyu. Baine obushoboorozi kugira n’okukoresa
eitaka?

EKIKURU OMU KIRAGIRO KY’EITAKA

(Ekiragiro ky’enshonga z’eitaka, Akacweka. 39): Ekihandiiko kiri kworeka ku
omukazi nari omushaija yaikiriza nikikuru omu buri kintu ekyaza kukorwa
ah’eitaka ry’eka.

Asiimwe aine poroti y’eitaka, Poroti A, omukyaro kya Kihungye. Aineho eka
n’omusiri gw’ebicoori kandi niho arikutuura uwe n’omukazi we n’abaana baabo
babiri. Karuhanga naatuura haihi na Asiimwe aha Poroti B ahu arikutuura
wenka; aineho akaju n’omusiri gw’ebihimba. Ahagati ya poroti ibiri ezi
hariho omuti ogurikuteera emiyembe eine akatare omu kikomera ky’ekyaro.
Bombi nibenda kukoresa ogwo muti kwonka baremirwe kwikirizana mukama
w’omuti n’oha. Mpaho ababiri nibareeta enshonga egi omu kooti y’Ekyaro kya
Kihungye.

Ekibuuzo 1: Enshonga egi ekaashoboororwa eta kurugiirira aha biragiro
n’emitwarize y’Ekyanga? Ni bibuuzo ki ebikuru ebishemereire kubuuzibwa?

EKY’OKUREEBERAHO 2

Eky’okuteisaho:

Q1: Ni buremeezi ki obu murikushanga omu kucwa emanja z’eitaka?

Q2: Ni manja ki ezi murikukira kutunga? Ni ziiha eziri kubagumira?

Eky’okuteisaho:

Ekibuuzo 12: Nooteekateeka ngu abantu nibakira kushaba abu bashweraine nabo
orusa, batakagurize nari kukora ekindi kintu aha mataka? N’ahabw’enki kiri
kikuru kushaba ou oshweraine nawe kukuha orusa kugira ekiwaakora ah’eitaka?

Naasaasira akazaarirwa omu kyaro kya Kakombe. Akatuura n’abazaire be aha
poroti y’eitaka ahu baabaire baine enju, ekitara n’omusiri gw’amajaani.
Hakabaho orugamba omu kyaro kyabo, obwo aine emyaka eshatu (3), reero
yaahungira omu disiturikiti ehereire ey’owaabo. Amazire emyaka 25 atari mu
kyaro kya Kakombe, kandi omu bwire obu nibwo abazaire be baafa. Akagaruka
kutuura aha kibanja ky’abazaire be ahu yaashangire Omw. Obeyo arikutuura
n’eka ye, obwo agumize ati: “Eri n’eitaka ryangye: Niinye mukama waaryo!”
Mpaho Naasaasira naayeta iwe na memba omwe wa kooti y’Ekyaro abagambira ku
arikwenda kutabaariza Omw. Obeyi omu kooti y’Ekyaro.

Ekibuuzo 1: Egi nshonga ekaashoboororwa eta kurugiirira aha biragiro
n’emitwarize y’ekyanga kyanyu? Naasaasira naabaasa kugaruka kutonganira
eitaka ry’abazaire be?

Kyompaire ni muka Kamukama; baamara ameezi 2 gonka omu bushwere. Esaabiiti
2 enyimaho, Kamukama aguzire poroti omukyaro kya Nkuuna ahu arikwenda
kwombeka enju. Eky’obusaasi, Kamukama afiire; Kyompaire hati n’efaakazi.
Mwene-ishe w’omugyenzi, Bazeyo, yaaheza kumugambira ku hati niwe mukama
w’eitaka rya mwene-ishe. Kyompaire, owaagwisibwa kubi ebigambo ebi,
naaguraku Bazeyo ku eitaka n’erye obwo agumize ati, “Nshemereire kuhungura
eitaka ry’omushaija wangye!” Mpaho Bazeyo yaareeta enshonga omu kooti
y’ekyaro.

Q1: Egi enshonga ekashoboororwa eta kurugiirira aha biragiro n’emitwarize
y’ekyanga?

Omu kugarukanisa abantu:

1. Embaju zombi nizo zirikucwamu.

2. Embaju zombi nizikora hamwe kushoboorora enshonga yaabo.

3. Endagaano neekorwa kurugiirira aha bintu ebi buri rubaju rurikwenda,
 hamwe n’ebyo ebi bombi barikwenda.

4. Enshonga zaabo tizirikukira kuhurirwa omu rwijwire rw’abantu.

5. Embaju zombi zibaasa kuhika aha kukora endagaano omu bwire bukye.

6. Embaju zombi nizisinga orubanja.

 Omugarukanisa

 /kigarukanisa

 Encwamu

 Kurugiirira aha

 Birikuhimbya

 Orubaju A Orubaju B

 Okwikirizana

 /Endagaano

 /Okugarukana

Discussion:

Q4: If the mediation is not successful, what is the best situation that
could result for Thomas? What is the worst situation that could result?

Q5: What would be the best and worst situations forJoseph?Answers pg. 202

Q6: Are any of these realistic? Are any favourable?

Discussion:

Q4: If the mediation is not successful, what is the best situation that
could result for Thomas? What is the worst situation which could result?

Q5: What would be the best and worst situations forJoseph?Answers pg. 202

Q6: Are any of these realistic? Are any favourable?

Discussion:

Q4: If the mediation is not successful, what is the best situation that
could result for Thomas? What is the worst situation which could result?

Q5: What would be the best and worst situations forJoseph?Answers pg. 202

Q6: Are any of these realistic? Are any favourable?

Discussion:

Q4: If the mediation is not successful, what is the best situation that
could result for Thomas? What is the worst situation which could result?

Q5: What would be the best and worst situations forJoseph?Answers pg. 202

Q6: Are any of these realistic? Are any favourable?

Eky’okuteisaho:

Ekibuuzo 1: Heereza ebirikuhimbya hamwe n’ebirikushabwa Mwine na Mwebesa?

Ekibuuzo 2: Ni bantu ki oihireho Mwine na Mwebesa abaakubaasa kuba baine
ekiri kubahimbya omu nshonga egi?

Ekibuuzo 3: Ahabw’enki kigarukanisa ashemereire kuta amaani aha
birikuhimbya embaju zombi okukira ebyo ebi barikushaba?

Eky’okuteisaho:

Teekateeka aha miringo y’okushoboorora enshonga ya Mwine na Mwebesa.

Eky’okuteisaho:

Q4: Eby’okugarukanisa kubyakwanga, Ni kirungi ki ekyakubaasa kuba ahari
Mwine? Ni kibiki ekyakubaasa kumubaho?

Q5: Heereza ebirungi n’ebibi ebyakubaasa kuba ahari Mwebesa
eby’okugarukana kubyakurema.

Q6: N’eby’oburyo; birimu omuhoho kandi nibirungi?

 ▪ OTAKATANDIKIRE BY’OKUGARUKANISA:

 ▪ OMU BUNAKU BW’OKUGARUKANISA:

 ▪ AHANYIMA Y’OKUGARUKANA:
</runya>
<runya parent_folder="compressedFiles.zip" id="file2565121" filename="RUNYANKORE-PPTA act_EDITED.doc">
CLCSDC/001/21/11/14/APP/01

 RUNYANKORE –RUKIGA

EKIHANDIIKO EKYOROBIZE EKY’EKIRAGIRO KY’OKUTANGIRA N’OKUZIBIRA
OKUBONABONESA

 Ekiragiro ky’okutangira n’okuzibira okubonabonesa,
ekya 2012

 KITEBEEKANISIIBWE

 Ab’ekitongore ekirikujanjaba n’okugarura busya ababonabonesiibwe

 (African Centre for the Treatment and Rehabilitation of Torture
Victims)

 ACTV

 Okwamunaana 2014.

Ebirimu
Enyanjura 3
Okusiima 3
1. Okushoboorora amakuru g’okubonabonesa 4
2. Obugabe bw’okutabonabonesibwa: 5
3. Okurihiirira okuragiirwe kooti. 6
4. Abandi bantu abaine akakwate n’okubonabonesa 6
5. Oku orikubaasa kuhababa n’okwiguraho omushango gw’okubonabonesa 8
6. Omuringo ogu kooti erikutwazamu emishango y’obwinazi ey’okubonabonesa
8
Enkozesa y’ebigambo 10

Enyanjura

Eki n’Ekihandiiko ekyorobize eky’Ekiragiro kya 2012, Eky’okukingira
n’Okuzibira Okubonabonesa, ekitebekanisiibwe Ekitongore ekya African Centre
for Treatment and Rehabilitation of Torture Victims (ACTV); nikyo
ekirikujanjaba n’okugarura busya abantu ababonabonesiibwe. Oku n’okuteeraho
kureetaho okumanya omu bantu ba Uganda ebibi ebirikuruga omu kubonabonesa.

Engyenderwaho ya Uganda omutwe gwa 24 neegira ngu tihariho muntu
oshemereire kubonabonesibwa nainga kutwazibwa omu muringo gw’obukare,
ogutari gw’obuntu gurikugayisa nainga kuhenesibwa. Omutwe gwa 44(a)
nigugira ngu buri muntu kushemerererwa omu busingye hatariho
okutabonabonesibwa n’okutwazibwa kubi, okutwazibwa omu muringo gutari
gw’obuntu nainga gurikugayisa, nainga kufubirwa. Okwongyerera ahari ebi
aharuguru, ebiro 10 /12 /1984, Uganda ekata omukono aha Ndagaano y’Ekigombe
ky’Amahanga Ageeteeraine kurwanisa Okubonabonesa n’okutwaza n’obukare,
okutwaza omu muringo gutari gw’obuntu nainga gurikugayisa nainga okufubira
omuntu. Eki kikarugiiriramu ekiragiro ky’Okutangira Okubonabonesa, obwahati
ekiri ekiragiro ahansi ya Minisiture y’Ebyebiragiro, erikubaasa kureetaho
entwaza eyaakubaasa kureetera ekiragiro eki kuteebwa kurungi omu nkora.

Nahabwekyo, hakabaho ekyetengo ky’okworobya omu kiragiro eki
n’ekigyendererwa ky’okumanyisa abantu akabi akakari omu kubonabonesa omuntu
omu muringo gwona. Okwongyerera ahari eki, abantu boona abarikurwanirira
Obugabe bw’abantu n’oburingaanizanibeetenga kwongyera kwegyesibwa aha
bugabe bwabo, n’obujunaanizibwa obu baine, ebishoborwirwe omu kiragio eki.

Omu kihandiiko eki, Ekitongore ekirikujanjaba n’okugarura busya
ababonabonesiibwe. Ekya African Centre for the Treatment and Rehabilitation
of Torture Victims- ACTV) nikikoresa ebigambo byorobi ebirikukoresibwa omu
rurimi orwa buriijo. Ebigambo eby’orurimi rw’ebyebiragiro bikoresiibwe
kukye. Kwonka, ahu kirikwetengyesa, ebigambo ebigumire ebirikukira
kukoresibwa bikoresiibwe kandi hoona ebikoresiibwe omu kiragiro eki.
Ebigambo ebimwe ebitarikukira kukoresibwa nibibaasa kuba bitoorobize omu
kihandiiko eki, kwonka bishoboroirwe omu kacweka ak’okushoboorora enkozesa
y’ebigambo. Eki nikigyenderera kuha omushomi ekihandiiko ky’ekiragiro
ky’Okuzibira n’Okutangira Okubonabonesa ekirikumwanguhira kushoma kandi
akeetegyereza.

Okusiima

Aba ACTV nibatwara omugisha gw’okusiima obuhwezi n’okugarurwamu amaani
okuruga omu bitongore bitari bimwe n’okuruga omu bantu buntu abatari bamwe
abakwataniise naitwe, abarimu ab’ebitongore, nk’ekya Coalition against
Torture (CAT), eki ACTV erikukurira, ekitogore Ekirikurwanirira Obugabe
bw’Abantu omu Uganda (UHRC), Abakwataniise naitwe omu ntunguuka
n’ab’ekitongore eky’Oburamuzi, Ebiragiro n’Obutebenkana(JLOS) omu kukora
ekihandiiko eki ekifunziibwe. Omu muringo gw’omutaano, nitusiima ekigombe
Ekirikugaita Amahanga ga Buraaya ekya EU ahabw’okushashurira omurimo ogu
gwona.

Samuel Herbert Nsubuga
Chief Executive Officer
African Centre for Treatment and Rehabilitation of Torture

1. Okushoboorora amakuru g’okubonabonesa

Okubonabonesa nikimanyisa okureetera omubiri nainga ebiteekateeko by’omuntu
obusaasi; Eki nikibaasa kukorwa butunu waakora ekintu aha muntu nainga
hatari butunu waayanga kugira eki waakoraho kutangira omuntu
kubonabonesibwa. Okubonabonesa nikukorwa omuntu nainga abantu
bakigyendereire nainga baragiriirwe abandi bantu. Okubonabonesa nikukorwa
kwiha amakuru aha muntu ateekundeire, kufubira nainga kutiinatiinisa omuntu
ngu agire eki yaakora. Kwonka, obusaasi bwona nainga okubonabonesa
okwikiriziibwe omu biragiro tibirikutwazibwa nk’okubonabonesa.

Akashushani akari ahaifo nikoorekaho eby’okureeberaho bikye eby’emiringo
y’okubonabonesa kandi n’oku kurikukorwa aha muntu:

 Eby’okureeberaho by’okubonabonesa

|Omuringo | Oku omuntu arikubaasa kubonabonesibwa |
|Aha mubiri|Okuteera ekicweka kyona ky’omubiri n’ekintu kiine obwogi |
| |nainga kumuteeza ebicweka by’embundu; |
| |Okwima omuntu ebyokurya nainga kumugyema kurya ebyokurya |
| |bisiisikaire, obubi bw’abantu nainga obw’enyamaishwa; |
| |Okumuteeza amashanyarazi; |
| |Okumwosya n’esigara, ebyoma ebyokiibwe aha mashanyarazi, |
| |amajuta garikwosya, asidi, nainga okumusiiga eshenda nainga |
| |ogundi mubazi gwona ogurikuryaryata nainga kumusiiga |
| |ebinzaari omu nyindo; |
| |Okwibika omutwe gw’omuntu orikubonabonesibwa omu maizi |
| |marungi nainga amaizi gajwangizemu obubi, enkari, ebitanaki,|
| |nainga eshagama; |
| |Omuntu kukomwa nainga kugyemwa kuguma ayezingire omu mwanya |
| |gumwe kumara omwanya muraingwa. |
| |Okuhamba n’okukoresa ebicweka by’omuntu eby’ekihama omu |
| |buryo bubink’okusindika ebintu omu bukazi nainga omu mwoyo, |
| |nainga kuteeza amashanyarazi ebicweka by’ekihihama; |
| |Okusharaho omuntu ebicweka by’omubiri nk’ebicweka |
| |by’ekihama, amatu, orurimi; |
| |Okubonabonesa nainga kugyema omuntu kumukuura amaino; |
| |Okuta omuntu aha mushana mwingi munonga nainga omu mbeho |
| |nyingi munonga; nainga |
| |Kushweka omutwe n’ebiveera ngu omuntu aremwe kwisya. |
|Omu |Okushweka omuntu ahamaisho kugira ngu arekye kureeba |
|biteekatee|ebirikugyenda omumaisho; |
|ko |Okutiinatiinisa omuntu n’okumuhisyaho akabi, kuhutaaza |
| |nainga kwita ogwo obonabonesiibwe nainga ab’eka ye. |
| |Okukwatira omuntu omu mwanya gutarikumanywa; |
| |Okusibira omuntu omu kihome wenka nainga omu kihome kiri omu|
| |mwanya gw’abantu boona; |
| |Okugumya omuntu omu kihome kiri omu mwanya gwehereire |
| |hatariho kufayo aha burinzi bwe; |
| |Okubuuza okomirwe ebibuuzo kumara omwanya muraingwa kwenda |
| |kumuremesa kubyama nainga kuhuumuraho; |
| |Okutwariza kubi omuntu w’omu ka y’okomirwe; |
| |Okuba oriho kandi okeereebera oku ab’eka yaawe nainga |
| |abanyabuzaare barikubonabonesibwa; |
| |Okuremesa omuntu kubyama nainga kuhuumuraho; |
| |Okushwaza omuntu, nk’okumujweka busha, okumuta omu maisho |
| |g’abantu ngu bamureebe, okumumwa eishokye, nainga kuta |
| |akamanyiso aha mubiri gwe. |
|Okukoresa |Kukoresa emibazi kwenda ngu omuntu ayature nainga kumuha |
|Emibazi |emibazi y’okukyendeeza amaani g’okuteekateeka (akaba |
| |nk’ekiragi) akaremwa kumanya ebirikugyenda omumaisho; |
| |Kukoresa emibazi kureetera omuntu obusaasi bwingi nainga |
| |kumureetera yaayoreka obumanyiso bumwe bw’endwara; kandi |
| |N’emiringo endiijo mibi y’okubonabonesa, erimu okutwariza |
| |omuntu n’obukare, kutwaza omu muringo gutari |
| |gw’obuntu,nainga gurikugayisa ahabw’okukoresa emibazi nainga|
| |okufubira omuntu. |

2. Obugabe bw’okutabonabonesibwa:

 Buri muntu aine obugabe bw’okutabonabonesibwa. Ku haakubaho orutaro,
 akaimukyeero omu by’obutegyeki, akatabanguko omu ihanga nainga okuragiira
 kuruga omu gavumenti; ebyagambwaho ebi tibishemereire kuba rwekwasyo
 y’okubonabonesa omuntu. Omu muringo nigwo gumwe, omuntu yaajeemera
 ekiragiro ekimuhairwe kubonabonesa ondiijo muntu, tarikwija kuheebwa
 ekifubiro. Nahabwekyo, omuntu orikubonabonesa mutaahi we naaba aine
 omushango. Omushango ku gurikumusinga,naabaasa kuheebwa ekibonerezo
 ky’okukomwa emyaka 15, nainga aragiirwe kushashura omutango gwa shiringi
 obukaikuru mushanju n’emitwaro makumi abiri (7.200.000/=)nainga byombiri.

 Omuringo gw’okubonabonesa ogurikukirayo kuba ogw’akabi n’ogwo omu omuntu
 arikubonabonesibwa kumara omwanya muraingwa, obundi n’ekigyendererwa
 ky’okureetaho nainga kutiinatiinisa omuntu ngu naija kuhikwaho
 akabinainga kubonabona. Omuringo ogu hoona nigubaasa kubamu okukukoresa
 omubazi kuteganinsa ebiteekateeko by’omuntu. Obumwe okubonabonesa oku
 kurimu okutiinatiinisa omuntu ngu naaza kwitwa nainga kumutiinatiinisa
 ngu ondiijo muntu niwe arikuza kwitwa ahonaaho.

 Omu muringo gw’okubonabonesa nk’ogu, abakozire omushango nibaheebwa
 ekibonerezo ky’okukomwa amagara gaabo goona, ku kyakuhamibwa ngu kimwe
 nainga bimwe ahari ebyo ebihairwe ahaifo n’amazima bikabaho aha bwire obu
 okubonabonesa omuntu kwakorwa, nainga bikabaho obwire bukye obw’enyima
 okubonabonesa kutakabaireho, nainga bikabaho omu bwire bukye
 okubonabonesa okwo kumazire kubaho:

 a) Okozire ekihagaro akoreise ekikwato ky’akabi nainga akoreise
 okuteerana nk’omuringo gw’okubonabonesa omuntu;

 b) Omuntu owaabonabonesiibwe akaihamu oburema;

 c) Owaabonabonesiibwe aine oburema aha mubiri;

 d) Owaabonabonesiibwe akaba aine enda nainga akagira enda;

 e) Owaakozire ekihagaro akareeteera omuntu kufa;

 f) Owaabonabonesiibwe akakozesibwa nk’ekikwato ahabw’okugyezesa
 emibazi kw’abashaho;

 g) Owaabonabonesiibwe akakwatwa akakooko ka siriimu;

 h) Owaabonabonesiibwe akaba atahikize myaka 18 y’obukuru;

 i) Ekikorwa ky’okubonabonesa nikyeyongyera kukorwa.

3. Okurihiirira okuragiirwe kooti.

(a) Kooti neebaasa kuragiira ngu habeho okushashurira ebyasiisikaire,
okurikubaasa kubamu ebi:(a) Okugarura owaabonabonesiibwe, ab’eka ye, nainga
abu arikureeberera omu mbeera ezi babaire barimu okubonabona
kutakabaireho.Eki nikibaasa kuba omu muringo gw’okubagarurira ekintu kyona
ekyabaire kibaihirweho, okushashura esente ahabw’okushiisha nainga
okufeerwa okubaireho; kandi n’okuha obuheereza.

(b) Okushashura esente ahabw’ebisiisikaire ezirikubaasa kubarwa
ahabw’okuhikwaho oburemeezi aha mubiri nainga omu biteekateeko, okufeerwa
omurimo, okufeerwa okwega nainga kusiisikarirwa ebintu n’esente okuheebwa
obuhwezi bw’omutaano, n’ebindi ebirimu: okuha omuntu obonaboneseibwe
obujanjabi, okumujanjaba endwara z’omutwe (omuntuoteganisiibwe omu mutwe)
nainga okuha obuhwezi bw’obuhabuzi n’obuheereza omu by’ebiragiro nka
yaateganisibwa omu biteekateeko.

(c) Okushashurira ebisiisikaire n’okufeerwa okubaireho, okuragurira omuntu
nainga okurihiirira kwona okuragiirwe kooti nibibaasa kushashurirwa ebintu
by’omuntu osingirwe omushango ahabw’okureetera omuntu ondiijo kubonabona.

Orikuteekateekwaho kuba yaakozire omushango ku yaakushangwa yaatwariize
omuntu n’obukare,ku yaakuba yaatwariize omuntu omu muringo gurikugayisa
nainga ku yaakuba yaamuhaire ekifubiro, nainga yaamutwariize omu muringo
gurikuhemura, naaba aine omushango. Kandi naaheebwa ekibonerezo ky’okukomwa
emyaka mushanju nainga kuha omutango gutarengire obukaikuru bushantu na
bishatu nkaga (3.000.360/=).

4. Abandi bantu abaine akakwate n’okubonabonesa

(i)Okuhwera omuntu kutandika kubonabonesa: Omuntu weena orikutunga,
orikuhwera, orikushaba, orikuha amaani, nainga akaragiira obushagiki byona
ebi omuntu arikumanya ngu nibiza kukoresibwa kutandika kubonabonesa naaba
yaakora omushango.

(ii).Okuhwera omuntu oine omushango akatoroka atahebwe kifubiro: Omuntu
orikuhwera ondiijo oine omushango omu kiragiro eki, kumubaasisa kutoroka
ngu ataheebwa ekifubiro, naaba yaakwatanisa nawe omu kihagaro. Omuntu
nk’ogwo naaba aine omushango.

Nahabwekyo omu kicweka (i) na (ii) aharuguru, omuntu yaashangwa aine
omushango, naakomwa emyaka erikuhika mushanju nainga ahe omutango
gw’obukaikuru bushatu n’emitwaro nshanju n’ebiri (3.720.000/=) nainga
byombiri.

Kwonka, omukazi ou iba aine omushango gw’okubonabonesa tarikutwarwa
nk’okwataniise nawe omu kihagaro ky’okubonabonesa kyaheza kuhamibwa ku iba
yaakozire ekihagaro ekyo; omukazi ku araabe abaire naamuhwera nainga
kuhwera ondiijo muntu ngu atoroke atahairwe kifubiro obwo iba ariho nainga
arikukoresa obushoboorozi bwa iba. Nangwa n’omushaija tarikubarwa
nk’okwataniise n’omukazi omu kihagaro ky’okubonabonesa kyaheza kuhamibwa
ngu abaire naahwera omukazi we kutoroka ngu ataheebwa ekifubiro.

(iii). Omwebembezi ow’ahansi kuragiirwa orikumukurira kubonabonesa omuntu:
Omwebembezi mukuru ashemereire kuba naajunaanwa ahabw’ekikorwa kyona
ky’okubonabonesa ekikozirwe omwebembezi ori ahansi ye ebihairwe ahaifo ku
byakubaho;

(a) Omukuru akaba naakimanya nainga tarafiire ha makuru agaabaire nigoreka
gye ku omwebembezi ori ahansi ye naakora nainga ari hakye kukora ekihagaro
ky’okubonabonesa.

(b) Ekihagaro ekikozirwe omwebembezi ow’ahansi kirimu ebikorwa ebyabaire
biri ahansi y’obushoboorozi bw’omwebembezi omukuru; kandi

(c) Omukuru aremirwe kwimukiramu akacondooza, akafayo kukoresa
obushoboorozi bwe omu butongore kandi akahana abakozire omushango kwenda
kuzibira ekikorwa ekyo kugumizamu; kandi n’okukwatanisa n’ab’ebiragiro omu
kucondooza emishango y’okubonabonesa.

(iv).Okuha oburinzi abajurizi n’abantu abarikuhababa emishango
y’okubonabonesa; Omuntu weena orikuhababa nainga omujurizi weena naateekwa
kureeba ngu yaaheebwa oburinzi kuruga omu gavumenti kugira ngu
atabonabonesibwa nainga kutiinatiinisibwa.

(v).Okwiha abantu omu mwanya kubata omu gundi: Kyaba nikiteekateekwaho ngu
omusibe naabaasa kubonabonesibwa, tihaine muntu orikwikirizibwa kukora ebi:

(a)kurekura nainga kwiha omusibe omu mwanya kumuhayo omu b’obushoboorozi
bw’ondiijo muntu nainga gavumenti endiijo;

(b) kwiha omusibe omu mwanya nainga kukomera omusibe omu mwanya ogundi
gutari mwanya gu poriisi erikusibiramu abasibe naingaekihome; nainga

(c) okunagaho omusibe omu mwanya ahu arikubaasa kubonabonesezibwa.

Yetegyereze: Ebyagambwaho aharuguru tibirikwija kuhinduka omusibe yaaba ari
Omunyayuganda nainga atari Munyayuganda. Nangwa tikiine na kakwate
n’omwanya ahu omusibe akomiirwe, ahu yaahindurirwa nainga ahu yaarekurirwa.

(vi). Enshonga ezirikureetera omuntu ataabaasa kugarurwayo omu ihanga ahu
arikubaasakubonabonesezibwa: N’eky’amazima ngu okubonabonesa n’ekihagaro
ekirikubaasa kureetera omuntu yaagarurwayo omu ihanga ahu yaakikoreire.
Kwonka, ekiragiro eki hamwe n’ekiragiro ky’okugarura omuntu omu ihanga ahu
yaakoreire ekihagaro (ekishoboroirwe omu nkozesa y’ebigambo), nikigira ngu
omuntu tarikwija kwoherezibwa kuruga omu Uganda kuza omu ihanga erindi,
omuntu ogwo yaaba naabaasa kubonabonesezibwayo. Nahabwekyo
n’obujunaanizibwa bw’omuntu orikuteekateeka ngu naabaasa kubonabonesibwa
kuhayo obuhame omu kooti burikworeka ngu buzima naaza kubonabonesibwa.

Kwenda kuhamya yaaba omuntu arikubaasa kubonabonesibwa nainga yaaba ari omu
kabi k’okubaasa kubonabonesibwa, kooti neija kucondooza kumanya amazima
goona garikukwata aha kuribatiirira obusingye bw’abantu omu ihanga
eririkushaba ngu omuntu agarurweyo omu ihanga. Kwonka ku kyakubaho omuntu
atoherezibwe mu ihanga erindi nainga kugarurwa omu Uganda ahabw’ekiragiro
eki, omuntu ogwo naija kuhozesibwa omu Uganda.

5. Oku orikubaasa kuhababa n’okwiguraho omushango gw’okubonabonesa

Obugabe bw’okuhababa nikimanyisa ngu omuntu yaaba niwe abonabonesiibwe
nainga atariwe, hoona omuntu naahababa aha poriisi nainga omuntu weena oine
obushoboorozi aha mushango ogwo.Omuntu orikuteekateeka ngu okubonabonesa
kukozirwe oine obushoboororzi nainga omuntu wa buriijo, ashemereire
kumanyisa poriisi ekirikumureetera kuteekateeka atyo.Yaaheza kuhayo
okwetomboitwa kwe okucondooza nikutandikiraho. Enshonga z’okuhayo
okwetomboita ku zaakushangwa ziri ez’amaani, poriisi neekwata kandi ekome
omuntu ogwo kandi emujunaane omushango gw’okubonabonesa. Omuntu owaakwatwa
naija kuhwerwa abase kugambaho n’omujwekyerwa w’eihanga rye ahonaaho.

Okuhurira omushango ogu aharuguru nikukorerwa omuri gumwe aha miringo egi
ahaifo, hatariho okwekwasa kwona:

(a) Omuporiisi naija kureeta omu kooti omuntu owaakwatwa kujunaanwa ebaruha
y’okumukwata yaaba eriho nainga n’obu yaakuba etariho.

(b) Omuporiisi naija kuta omushango aha muntu owaakwatwa omumaisho
g’omuramuzi kandi ashabe ebaruha y’okumukwata nainga ashabe ku areeta
omuntu ogwo omu kooti; nainga

(c) Omuntu weena, oihireho orikukwasisa emishango ya Gavumenti nainga
omuporiisi naija kuhababa ow’omuramuzi. Ogu ashemererire kuba ari omuramuzi
oine obushoboorozi bw’okutonganisa nainga kucondooza omushango ogu. Nainga
okuhozesibwa nikubaasa kukorerwa omu kooti eine obushoboorozi erikushangwa
omu mwanya ahu omuntu orikujunaanwa arikutuura.

Okuhababa nikubaasa kuheebwayo omu kanwa nainga omu buhandiikye kuriho
omukono ogw’orikuhababa. Ku kurikuheebwayo omu kanwa, omuramuzi naahandiika
ebyagambwa kandi orikuhababa abiteho omukono. Omuramuzi ku arikutunga
okuhababanaayebuuza aha beebembezi b’ekyanga omu mwanya ahu okuhababa
kurugire kandi ahandiike ebi baamugambira. Kandi okuhababa kwija kuriho
ebaruha erikuruga omu beebembezi b’ekyanga, omuramuzi naabaasa kufa kuta
egyo baruha omu fairo ya kooti.

Omuramuzi yaamara kuhamya ku okuhababa okwo kuhikire, naabaasa
kutebeekanisa kandi ate omukono aha kihandiiko ky’okujunaana omuntu omu
butongore,kirikworeka ekihagaro nainga ebihagaro ebyanjwirwe kuba bikozirwe
orikujunaanwa. Omuramuzi naaragiira orikujunaanwa kwija omu kooti ei
arikukurira. Omuramuzi yaaba ataine bushoboorozi bw’okuhurira omushango
ogwo, nigwoherezibwa omu kooti erikubaasa kuguhurira.

Omuramuzi orikutunga okuhababa kwona naabaasa kukuhandiika, kukwongyezayo
aheyo ekiragiro kya kooti kandi naabaasa kuragiira poriisi kucondooza
okuhababa okwo kandi ekaija ekanjura omu kooti egyoebi yaihayo. Omuporiisi
tarikukwata muntu ataine kuragiirwa ahabw’omushango ogurikubaasa kuhurirwa
omu kooti egyo. Kooti neebaasa kucwamu kuhayo semanisi nainga ebaruha
y’okukwata omuntu kandi egiheyo aha izooba ryona eri yaabona, n’obu haakuba
aha Sande.

6. Omuringo ogu kooti erikutwazamu emishango y’obwinazi ey’okubonabonesa

Omushango gw’okubonabonesa ku gurikuhurirwa, orikukurira eby’okukwasisa
emishango y’a Gavumenti naabaasa kubitaahamu agumizemu nagwo, nainga
agwemereze hoona ahu gurikuba gwahika gutakashazirwe. Naabaasa kubuuza
omuntu obonabonesiibwe nainga omuntu ohababire kuhayo amakuru n’obuhwezi.

Omuntu weena, oihireho orikukwasisa emishango nainga omuporiisi naabaasa
kwiguraho omushango gw’obwinazi ahabw’ekihagaro kyona ky’okubonabonesa. Eki
tikiine kakwate n’emirimo y’Ekitongore ekirikurwanirira Obugabe bw’abantu
omu ihanga ekya Uganda Human Rights Commission omu kukora aha mishango eine
akakwate n’okuribatiirira obugabe bw’abantu. Kandi hoona, amakuru goona
agatungirwe kuruga aha muntu, agatungirwe kurabira omu kumubonabonesa
tigarikwikirizibwa kukoresibwa omu kooti omu kuhozesa omuntu ogwo. Omuntu
weena orikukoresa amakuru agatungirwe kurabira omu kubonabonesa omuntu omu
mushango oguri omu kooti, naaba aine omushango kandi gwamusinga naabaasa
kukomwa emyaka ebiri nainga atangisibwe kushashuraesente zitarikurenga aha
mitwaro kyenda na mukaaga (960.000/=) nainga byombiri. Kwongyerera ahari
eki, amakuru nk’ago nigabaasa kwikirizibwa kukoresibwa aha muntu
orikujunaanwa omushango ogw’okubonabonesa, nk’obujurizi omu kooti,
burikworeka ku amakuru ago gaatungirwe ahanyima y’omuntu kubonabonesibwa.

Kooti y’Omuramuzi Mukuru eya Uganda neija kuba eine obushoboorozi kushara
emishango y’okubonabonesa omu mwanya gwona ahu ekihagaro kikoreirwe; yaaba
hanu omu Uganda nainga aheeru ya Uganda. Nahabwekyo, Omuramuzi Mukuru
naabaasa kwikiriza okwemerererwa omu kushara omushango gw’okubonabonesa.

Omuramuzi mukuru hoona nabwo naabaasa kusharira omushango omu mwanya gwona
omu Uganda; noobu haakuba aha ryato erihanikireho ebendera ya Uganda nainga
enyonyi ehandiikiirwe omu Uganda, omu bwire obu ekihagaro kyakorerwamu.
Omuntu weena orikutuura omu Uganda, nawe naabaasa kuhozesibwa
ahabw’omushango gw’okubonabonesa noobu yaakuba atari Munyayuganda. Kwonka
omuntu otari Munyayuganda tarikwija kuhozesibwa ahabw’omushango ogu akozire
ahansi y’ekiragiro eki kwihaho haaba hariho orusa kuruga ow’Orikukurira
Eby’okukwasisa emishango ya Gavumenti.

Yetegyereze: Ekiragiro Eky’okusaasiraabakozire ebihagaro tikirikubaasa
kukoresibwa kusaasira omuntu orikujunaanwa ogw’okubonabonesa.

Enkozesa y’ebigambo

Amakuru g’ebigambo n’enyiririz’ebigambo ebikozesiibwe:

Ekiragiro ky’okusaasira n’ekiragiro ekikozirwe Eishengyero ry’eihanga
ekirikuha okusaasira nainga okusaasirwa kw’Abanyayuganda abarikuba bakozire
ebikorwa by’okurwanisa Gavumenti.

Okusaasira nikimanyisa okwiha orubanja aha muntu otwire naakora ebihagaro
nk’eby’orugamba.

Yaakora ekihagaro/omushango nikimanyisa okubonabonesa ondiijo muntu.

Okuriha nikimanyisa okushashurira ebisiisikaire.

Endagaano nikimanyisa okwikiriza omu buhandiikye okurikukorwa ahagati
y’amahanga abiri nainga garikurengaho nainga zaagavumenti nainga ahagati ya
Gavumenti n’ekigombe ky’ensi yoona. Endagaano eyaakozirwe erikurwanisa
Okubonabonesa n’Endiijo miringo y’Okutwaza n’obukare, etari y’obuntu,
Erikugayisa nainga okuha omuntu ekifubiro ekakorwa Amahanga Ageeteeraine
kandi yaateebwaho omukono Gavumenti ya Uganda

Ebikwato by’akabi nikimanyisa ekintu kyona ekikozirwe ahabw’okurasha,
okucumita okushara nainga kureetera omuntu oshaagiziibwe kugwa kihuumura
(kutamanya eby’ahaiguru). Ebikwato ebi nibibaasa kureetera omuntu kufa,
okuhutaaza munonga nainga kutiinisa.

Okugayisa nikimanyisa okutwariza omuntu omu muringo gw’okumushiisha,
okuhemura nainga omu muringo gw’okwisa enshoni.

Omusibe:ogun’omuntu orindiirwe omu kihome na munonga ahabw’omushango
gukwatiraine n’eby’obutegyeki nainga n’ekigyendererwa ky’okumubuuza
ebibuuzo.

Orikukurira eby’emishango ya gavumenti (DPP) n’omuntu mukuru omu gavumenti
orikuhabura pooriisi ebikwatiraine n’emishango kandi akashara emishango
y’obwinazi omu Uganda.

Ekiragiro ky’okugarura omuntu omu ihanga ahu arugire n’ekiragiro ekikozirwe
Eishengyero ry’eihanga ekirikukwata aha ku omuntu orikugambwa kuba akozire
omushango omu ihanga, arikubaasa kugarurwa omu ihanga kwetonganaho aha
mishango erikumujunaanwa.

Obushoboorozi nikimanyisa amaani n’okubaasa kwa kooti kushara omushango.

Okuzibira nikimanyisa kutangira, kwemereza nainga kuremesa ekihagaro
kurugiirira aha kiragiro.

Omwebembezi omu Gavumenti: n’omuntu oine ofiisi nainga orikukora omu ofiisi
ya Gavumenti.

Okugarura busya nikimanyisa okukiza nainga kutambira omuntu, kandi
obariiremu n’okuhuumuriza nainga kuha obuhabuzi.

Okugaruraho nikimanyisa okuta ekintu omu buteeka bwakyo nk’oku kyabaire
kiri.

Omutonganirizi wa Gavumenti ogu ni puriida wa Gavumenti orikujwekyera
eihanga omu mishango.

Oshagiziibwe n’omuntu obonabonesiibwe.
</runya>
<runya parent_folder="compressedFiles.zip" id="file2565122" filename="SAUTI_REPORT Child Abuse_R-Rukiga.doc">
EBI OSHEMEREIRE KUMANYA AHA KUKORESA EBYEMPURIZANA OMU KUHWERA ABAANA OMU
UGANDA

A. OKUSHOBOORORA AHA MIRINGO Y’EBYEMPURIZANA EY’OKWEJUNISA KUHWERA ABAANA

Emiringoy’ebyempurizanaey’okwejunisakuhweraabaanan’enkoray’ebyatekinorogiyak
uhweraabaanaabarikwetengaokureebererwan’oburinzibarikuhikaanisibwan’obuheere
za; omubuheerezaobuharimuokuhuumurizibwa, okubiihaomukabi,
obuheerezabw’ebyamagara,hamwen’okutwazibwaomuburingaaniza.
Ekigyendererwaekikurun’okwirukiriraabaanaabariomunakuobwobarikuheebwaobuhwez
ibw’ahonaahon’okuhaabaanaobuheerezaobw’okumaraobwireburaingwaomubwireobuburi
kwetengwa.
Obuheerezaobuburimuokuhisyahoabaanaamakurukurabiraomumiringoetariemwey’ebyem
purizanaerimuokukoresaesimu, okuhurizanaokurikukorerwa aha yintaneti,
amabaruhaagarikuteebwaomububokisi, emotokaezirikuzaomumyanyaetariemwe,
reediyo, posita, okutamburakuhika ahu obuheerezaburi,
hamwen’obuheerezaobundiobw’okuhikaomumyanyaetariemwehamwen’okwoherezibwaomum
yanyaendiijoerikuhaobuheereza.

B. ENTANDIKIRIRO Y’EMIRINGO Y’EBYEMPURIZANA EY’OKWEJUNISA KUHWERA ABAANA

Omumwakagwa 2005
nibwoesimuy’okubanzaerikuteerwakuhweraabaanahatarihokushashurayaatandikahoom
u Uganda
eteibwehoab’ekibiinaekirikuhikaanisaebibiinaebirikurwaniriraobugabebw’abaana
ekyaUganda Child Rights NGO
Network,kirikukorerahamwen’ebibiinabibiriebiineobwamembaomukibiinaeki;
ekibiinaekyaANPPCAN Uganda Chapterhamwen’ekyaAction for Children (AFC).
Ebibiinaebibibiribikababiineobuheerezabw’abaanakuteeraesimuobwobirikutungaob
uhwezikurugaomuMinisitureErikukora aha
nshongaz’Abashaijan’Abakazi,Emirimohamwen’EntunguukaomuMituurirey’abantu.

Enambaibiriz’esimuezirikuteerwahatarihokushashura (0800111222 hamwena
0800111333) ezaabaireniziteererwabusha aha
neetiwaakaz’esimuzoonazikaheebwayoekitongorekyaUganda Telecom Limited,
kandinibobaabairenibashashuriraokuteeraesimuaha nambaezikurabira aha
neetiwaakaezindikandihoonabarikuhweraomukumanyisaabantuenambaezi.

C. OKU EMIRINGO Y’EBYEMPURIZANA EY’OKURABIRAMU KUHWERA ABAANA YAAHINDUKIRE
OBUHEEREZA BW’EIHANGA

Omurimogw’okuhinduraemiringoy’ebyempurizanaey’okurabiramukuhwerabaanakubaobu
heerezabw’eihangaryonagukatandikaomumwaka 2011
ahabw’okwendakuhisyaobuheerzaomuihangaryonan’okubugumizamu.Omumwakagwa2013
enkoraensyaey’okukoresaenambaeya 116
nibwoyaakorwaab’ekitongoreekirikukuriraebyempurizanaekyaUganda
Communications
Commission,nk’enambay’okuteerahaabaharihooburemeezi,kubaasakuhweraabaana;kan
diokuhindurakuruga aha nkoraey’okuteeraesimuetarikushashurirwaeya 0800
kutandikakukoresaenambaengufunibwokwatandika.

Obuheerezabw’eihangaobw’emiringoy’okurabiramukuhwerabaanaobwahatinibuheebwak
urabiraomunkwatanisaerihoagahatiyagavumenti,
abantun’ebitongoreebitaribyagavumentihamwen’ebitongoreebitaribyagavumenti.
Obuheerezaobubwombekirwe aha
musingyegw’obukuguoburihokandinibukorank’omuhandagw’okuhaobuheerezaobwijwire
omubitongorebitaribimweahabw’okuhamisirizaenkoray’enkwatanisaahagatiy’ebiton
goreebirikukwatanisaomubuheereza, ahu
bamwebarikwoherezibwaomumyanyaendiijoerimuobuheereza.
Kandihoonanabwoebitongoreebinibigumabiineobujunaanizibwabw’okushoboororaebir
ikukorwaebitongoreebindiahabw’okwendakuhisyaobuheerezaaha
abaanaabarikwetengaokureebererwan’oburinzi.

Obwahati, obuheerezanibutungwakurabira aha neetiwaakaya MTN, Uganda
Telecom, Orange na Airtel(erimuWarid).

D. ENAMBA YA SAUTI 116 –OBUHEEREZA BWA UGANDA OBW’EMIRINGO Y’EBYEMPURIZANA
EY’OKURABIRAMU KUHWERA ABAANA

EkigamboSAUTI nikyokirikukoresibwaomubuheerezabwa Uganda
obw’emiringoy’ebyempurizanaey’okurabiramukuhweraabaana.
Sautin’ekigamboky’Oruswahiriekirikumanyisaeiraka.
Ekigamboekinikyorekaeirakaeririkuheebwaabaanakurabiraomubuheerezabw’emiringo
y’ebyempurizanakuhweraabaanahamwen’amasikoaguobuheerezaburikuhaabaana aha
shaahaeibarikubanibeetengaobuhwezikwonkabatainemuntuweenaobarihaihiorikubaas
akububaha.

Sautineetahooburyoobuabaanabarikubaasakugambiramuomukihamabaabanibabonabones
ibwakandin’okutungaobuheerezaoburikubaasakubayambakurugaomuburemeezioburikur
eetwaokubonabonesibwa,obwobarikubahikaanisan’abarikukwatisaebiragirokureeban
guabarikubonabonesaabaanabaajunaanwa. Enkoraegineegyendera aha
bintubishatubikuruomukuhaobuheereza:

1. Omwanyagurikwakiirirwamuamasimuagarikuteerwakurugaomuihangaryona

Ogun’omwanyaogurikwakiirirwamuamasimuagarikuteerwakutungaobuheereza.
Omumwanyaoguamasimunigakiirwaabahuumurizaabaineobukugueshaaha 24
buriizooba.

Abahuumurizanibagarukamuamasimuagarikuteerwakandibahuumurizaabaateeraamasimu
,
babahaburanaingababahaamakuruagubarikwetengakandibooheerezaemishangoemweerik
wetengaokukorwaho aha myanyaerikuhaobuheerezank’okukirikwetengyesa.

Kandinabwoharihotiimuy’abarikuhikaanisaobuheerezahamwen’abarikukora aha
mishangoabatairwehoMinisitureErikukora aha
nshongaz’Abashaijan’Abakazi,Emirimohamwen’Entunguukaomumituurirey’abantu
(MoGLSD)abarikushangwaomumwanyaoguabantuabahikirwehooburemeezibarikutungiram
uobuheerezabw’okubagaruraomumbeeranungiogwaKireka Rehabilitation
Centerkandiomwanyaogunigwoguraijekukorank’omwanyagw’eihangaomukuruogw’okwaki
iriramuamasimu.

2. Emyanyaerikutungirwamuobuhwezi

Ofiisiezirikukora aha
kurwaniriraobugabebw’abaana,okubahaoburinzin’okutunguuraemitwarizeyaaboahari
buridisiturikitinizozirikukorank’emyanyaerikutungirwamuobuhwezi.
Omumyanyaeginimwoemishangoerikukwata aha
kubonabonesaabaanaerikureetwakurabiraomumiringoy’empurizanaerikukoresibwakwa
njuraenshongaz’abaana.Emyanyaerikutungirwamuobuhwezierimuabakoziabarikukora
aha
mishangokandibakatwaraobujunaanizibwabw’okukuratiraemishangoerikubaehababirw
en’okuhaobuheerezaoburikwetengwakukora aha mishangoerikubaehababirwe.

Omwanaoriomukabinaingaorikwetengaobuhwezibw’ahonaahokuyaakuteeraesimu,
abakoziabarikukuriraomwanyaogurikwakiirirwamuamasimuomuihangaryonanibooherez
aeshongazebarikurabiraomunkoraeyatekinorogiyaerikukoresibwakuhisyaamakuruaga
kwatirainen’emishango aha bakoziabarikukora aha
mishangoomumyanyaerikutungirwamuobuhwezi. Omukoziorikukora aha
mishangonaimukiramuabanzakutwaraomwanaomumwanyaogutarimukabi,
reerobwanyimaakoreebirikwetengyesakureebanguomwanayaaheebwaobuhweziobw’okuma
raobwireburaingwa.

3. Okukwatanisan’abarikuhaobuheerezaabandi ahu
abaanabarikubaasakwoherezibwa

Burimwanyaogurikukora aha nshongaz’abaana aha
disiturikitiguriomukwetebeekanisizaokumanyaemyanyan’ebitongoreebirikuhaobuhe
erezan’okutaomukono aha
ndagaanoy’okwikirizakukwatanisanabyokuhaobuheerezabutaribumweabaanaabariomuk
abik’okubonabonesibwa,naaboabarikubonabonesibwa - okuragurirwa,
okuhumuurizibwaomubiteekateeko, obuhweziomuby’ebiragiro,
obuhweziobwahonaahohamwen’emyanyaetarimukabieiabaanabarikubaasakuteebwamu.
Abakoziabarikukora aha mishangonibaijakukorerahamwen’ebitongoreebiokukora
aha mishangoerikwoherezibwa aha disiturikitikubaniyoyaakorerwaho.

SAUTI NEEHA BUHEEREZA KI?

1. Okuhuumuriza (okurikukorerwa aha simunaingamaishonamaisho)

2. Okuhaabaanan’abantubakuruabarikuteeraesimuamakurun’obuhabuzi

3. Amakuruagarikukwata aha
kwoherezaomwanaoriomukabiomumyanyaendiijokutungaobuheerezaoburikwetengwa.

4. Okuhaobuheerezabw’okuhweraabaanaababonabonesiibwe

5. Okuhaamakuruagarikukwata aha kubonabonesaabaana,
obugabebw’abaanan’okurindaabaana.

F. NOOHA ORIKUBAASA KUKORESA EMIRINGO Y’EMPURIZANA Y’OKUTUNGA OBUHWEZI
BW’ABAANA?

Obuheerezabw’okuhweraabaanaokukiramunongabukoreirweabaana.
Baituabantubakurunabonibabaasakuteeraesimubarikuhweraabaananaingabaabanibend
akumanyaokubaakubaasakutwazamuenshongaezirikukwata aha baana.

Abaanaokukiramunongabashemereirekuteeraesimuahabwenshongaeziahaifo:

 • Kugambaokubarikubonabonesibwa

 • Kutungaamakuru aha nshongaezirikubakwataho

 • Kutungaamakuru aha buheerezaobubaakubaasakutunga,
 obwakubaasakubahwerakukora aha
 byetengoebibainenaingaoburemeeziobubaakubaasakubabaine.

Abantuabakurunabonibabaasakuteeraesimuahabw’enshongaezi:

 • Kuhayoamakuruagarikukwata aha kubonabonesaabaana

 • Kutungaamakuruagarikukwata aha
 buheerezaoburikubaasakuhweraomwanaorikwetengakureebererwanaingakuheebwa
 oburinzi

 • Kutungaobuhabuziburikuwata aha nshongaz’okureebereran’okurindaabaana.

G. EBY’OKUKURATIRA EBIKURU

Okurindaamakuruomukihama: Emishangoyoonaerikureetwaneekorwahoomukihama.

Okukora aha nshonga: Burimushangogwonaogurikuhababwanigukorwaho.

Embabazi: Nitumanyanguenshongaezirikukwata aha
kubonabonesaabaanan’enshongaz’obuntu.
Nahabwekyoburimushangonigukworahoomumuringogw’omutaano.

Emicwe: Nitugyezahokureebangutwatunguuraemicweomumurimogwaitu.

Okuhaamaani: Tweheireyookuhaobuhabuzin’amakuruagarikukwata aha
bugabebw’abaanaokukiramunonga aha
bugabebw’okutangiraabaanaokubonabonesibwakubabaasisakukoraokusharahookuhikir
e.

Enkorengana:
Nitwebembezaenkorenganan’ebitongoreebindiebirikuhaobuheerezabutaribumwekandi
tutaekitiinisaomuriburimurimogwonaogurikukorwakurindaobugabebwaburimwanaomu
Uganda.

Insert Logo for MoGLSD

Ministry of GendeLabour and Social Development= Minisitureerikukora aha
nshongaz’Abashaijan’AbakaziEmirimohamwen’Entunguukaomumitwarizey’Abantu

Sauti(logo)

TOLL FREE=ENAMBA Y’OKUTEERA ETARI Y’OKUSHASHURIRWA

REPORT THE SILENCE=REKA KUHUNAMA

REPORT CHILD ABUSE=HAYO ENSHONGA EZIRIKUKWATA AHA KUBONABONESA ABAANA OMU
BU KIRIKUKWATAHO

REPORT CHILD ABUSE=HAYO ENSHONGA EZIRIKUKWATA AHA KUBONABONESA ABAANA OMU
BU KIRIKUKWATAHO

BREAK THE SILENCE, REPORT CHILD ABUSE= REKA KUHUNAMA, HAYO ENSHONGA
ZIRIKUKWATA AHA KUBONABONESA ABAANA OMU BU KIRIKUKWATAHO

BREAK THE SILENCE=REKA KUHUNAMA

IT IS YOUR RESPONSIBILITY TO REPORT CHILD ABUSE=N’OBUJUNAANIZIBWA BWAWE
KUHAYO ENSHONGA EZIRIKUKWATA AHA KUBONABONESA ABAANA OMU BU KIRIKUKWATAHO

REPORT CHILD ABUSE. CALL 116=HAYO ENSHONGA EZIRIKUKWATA AHA KUBONABONESA
ABAANA OMU BU KIRIKUKWATAHO. TEERA 116
</runya>
<runya parent_folder="compressedFiles.zip" id="file2565123" filename="Uganda Coffee Development Authority.doc">
Uganda Coffee Development Authority

 OKURWANISA N’OKUBAASA EKIKOOKO KY’OMWANI EKIRIKWETWA “TWIG BORER” (BCTB)

 Ekikooko BCTB n’obumanyiso bwakyo

EKIHANDIIKO KYA UCDA EKYA 12

OKWANJURA AHA KIKOOKO KY’OMWANI /EKIRIKURYA EMPIMBI Z’OMWANI

EBIRIKUKIKWATAHO

 • Eiziina ryakyo: Ekikooko kyomwani ekirikumanywa nka
 “Coffee Twig Borer” (CTB)

 • Eiziina rya saayansi: Zairosandurasi sp (Xylosandrus sp)

 • Orunyiriri: Koleoputera (Coleoptera

 • Ekika: Sikoritadi (Scolytidae)

 • Ahu kirikutuura: Omu bimera birikukira ahari 225
 obariiremu omwani, amagyani hamwe na kokowa.

 • CTB neezaara erikurabira omu muhanda gw’okutembana hamwe
 n’ogutari gw’okutembana, n’ahabwekyo eine omugisha
 gw’okukanya ahonaaho.

 • Nikigambwa ngu CTB ekijanjaara omu nsi yoona erikuruga
 omu nsi ya Asia.

 • Ebikazi ebikuru nibibaasa kuhururuka bikahika nka mita
 200

 • Neeza buri hamwe kandi eine obuhangaazi bwingi

 • CTB neetwara oruhumbu ruri nk’obutuzi orurikwetwa
 ‘ambrosia’ oru erikubanza yaata aha byokurya.

Ebyafaayo bya CTB omu Yuganda/CTB omu Uganda

 ➢ Ekabanza kugambwa omuri Bundibugyo Disiturikiti omu gwa 1993.

 ➢ Yaagaruka kuhurirwa omuri zaadisiturikiti, eya Rukungiri,
 Kanungu na Bushenyi omu gwa 2002.

 ➢ Ekagaruka kuhurirwa omu Disiturikiri ya Mukono omu gwa 2008

 ➢ Obwahati, haihi buri disiturikiti yoona erikuhinga omwani gwa
 Rubosita oihireho ebicweka bimwe omu matemba ga Uganda,
 yaakwasirwe, kwonka ezirikusingayo kuba kubi ni Mukono, Kayunga,
 Buikwe, Mpigi, Butambala, Luwero, Nakaseke, Masaka, Lwengo,
 Kalungu, Mityana na Mubende. Kandi nabwo neegambwa omu
 zaadisiturikiti nka Bushenyi, Ibanda, Rukungiri, Hoima, na
 Kibale.

 ➢ Nahabwekyo, ekikooko ky’omwani ekirikumanywa nka ‘Coffee Twig
 Borer (Xylosandrus sp) n’omuzigu musya w’obuhingi bw’omwani omu
 Uganda kandi haine kuzaho oburyo kureeba ngu yaarwanisibwa.

Obumanyiso aha biti by’omwani ebikwasirwe ekikooko ky’omwani (CTB)

Obuhuru nainga obubara bukye munonga (oburikwina empitirizo nainga akapini
k’egaari) nibuza ahu CTB erikuba erabire kutaaha omu kiti ky’omwani.

Emiti ekwasirwe neetandika kuhinduka eshusha nka kinekye, eguma neehonga
reero bwanyima efa kandi terikutaho bijuma.

Ku waakuhenda ekicweka kimwe ky’omwani ekirwaire okakishatura,obukooko
bukye burikwiragura hamwe n’obuhuri oburikwera nibuba buri ahagati y’ekiti.

Haaba hatagizire kyakorwa, omuti gwona gw’omwani nigufa, ekyo kirugemu
okufeerwa ebijuma byona hamwe n’esente ezaakurugiremu.

Obumanyiso bwa CTB omu kutandika kukwata Eki CTB erikukora yaaba
eriire omwani omwani kumara obwire
buraingwa

OKU EKIKOOKO KY’OMWANI KIKOZIRE OMWANI GWA RUBOSITA

Okucondooza okwabaire omu disiturikiti ya Mukono na Kayunga omu 2008
kukashanga ngu:

 • Ebicweka 37.5 ahari 100 by’omwani gwa Rubosita bikaba
 birwaire.

 • Ebicweka 21.2 ahari 100 by’emiti y’omwani bikaba
 birwaire.

 • Ebicweka 3.7 ahari 100 by’omwani omuto bikaba byafiire.

 • Ekikooko kya CBT kikaba nikijanjaara munonga.

 • Eigomborora eryabaire ritairwe kubi munonga ni,
 Namuganga, rikaba riine ebicweka 100 ahari 100
 by’amashamba garimu ekikooko, hamwe na 86 hari 100 emiti
 nayo eine ekikooko, kandi hamwe n’ebicweka 12.5 ahari 100
 by’obuti bw’omwani obukiri buto nabwo bikwasirwe.

Okucondooza okukozirwe ebiro ebi nikworeka oku CTB erwaize omwani gwa
Rubosita omu disiturikiti ezi ahaifo:

 o Mukono na Kayunga, ebicweka 40 – 50 ahari 100 by’emisiri erwaire, obwo
 ebicweka 5 – 10 birikuhiduka kurugamu ebwo kijubwe.

 o Luwero /Nakaseke ebicweka 40 – 60 ahari 100 by’emisiri erwaire.

 o Masaka /Sembabule ebicweka 30 – 50 ahari 100 by’emisiri erwaire.

 o Mpigi / Butambala ebicweka 40 – 50 ahari 100 by’emisiri erwaire.

 o Mityana / Mubende ebicweka 40 – 50 ahari 100 by’emisiri erwaire.

 o Bushenyi / Ibanda / Rukungiri – 20 – 30 ahari 100 by’emisiri erwaire.

III OKU EKIKOOKO KY’OMWANI EKYA CTB KIRIKUKWATA OMWANI

 1. ----------- Ekikooko kikuru CTB
 2. Ekikooko ekikazi ekikuru kiri omu mababi g’omwani
 3. akati kafa.
 4. Obuti bwingi nabwo nibwija bufa
 5. Akati kashatwire nikooreka amadaara agu CTB erimu omu butuuro bwayo.
 6. Omuti gwona nigufa kwonka amababi gaguma aha muti gufiire.

Oku CTB erikukwata omwani hamwe n’obumanyiso bwayo

Eitaagi ry’omwani rishatwire ririkworeka obukooko bw’omwani n’amahuri omu
bugyera bw’eitaagi

IV OKUSHISHIKARA N’OKUFEERWA AHABWA CTB

Omwani niguha eihanga rya Uganda entaasya erikwingana ebicweka 20 ahari 100
kandi gugarukye gubariirirwemu ebicweka 80 ahari 100 bw’ebirikuruga omu
buhingi bwona.

Amaka agarikwenda kwingana miriyooni 1.3 hamwe n’omuhendo gw’abantu
ogurikwingana miriyooni munaana omuri Uganda nibatungwa omwani.

Omugwa 2008, bakashanga (CORE/UCDA) ngu ebicweka 3.7 ahari 100 by’ebijuma
aha miti efiire omuri Mukono na Kayunga kandi ebicweka 12.5 ahari 100
bikashangwa omu eigomborora rya Namuganga honka.

Okufeerwa kwa Mukono na Kayunga kukwakuba aha eihanga ryona,
nikiteekateekwa ngu nihabaasa kubaho okukyendeera kw’okuguza omwani aheeru
okurikwingana ebicweka 3.7 ahari 100.

Omu 2008, Uganda ekataasya miriyooni za doora za Amerika 257 kandi omu
2009/10 na 2010/11 zikaba ziri 267, omuri ezo zoona, 448 zikaba zirugire
omu mwani. Okufeerwa ebicweka 3.7 ahari 100 ahabwa CTB kikabaasa kurugamu
okufeerwa miriyooni za dooro 9 omu 2008/9; miriyooni za doora 13.25 omu
2009/10 hamwe na miriyooni 18.1 omu 2010/11. Nahabwekyo, okufeerwa ni
kwingi munonga ahabw’okweyongyera kwa CTB hati okurikwingana ebicweka 5 –
10 byona hamwe.

Omuri Buhindi, nikgamwa ngu neefeerwa ebicweka 20 ahari 100 eby’omwani gwa
Rubosita. Omu muringo nigwo gumwe, okufeerwa hamwe n’ebibi ebiraabe aha
bahingi b’omwani omu Uganda n’okwamaani.

EMIHANDA ERIKURAGIIRWA KURABAMU KUMARAHO EKIKOOKO KY’OMWANI (CTB)

Kuyonja omusiri (nikyetwa phytosanitary)

Ahabw’okugira ngu n’ekiririzi kisya omu Uganda, abahingi baingi
tibaakamanyire obumanyiso hamwe n’okubaakubasa kumanya ekikooko eki,
ekirugiremu, okukora ekyakubaire kihikire kukorwa kibiire kikye.
Ebyatondekwa ahaifo nibikuru aha kutangira CTB:

 o Kuza omu musiri buri izooba kureeba yaaba habamu ekiti ekyakwatwa
 nainga harimu akamanyiso k’ekikooko.

 o Kubagara gye kandi okaziika omwata gwona ogwabagarwa. Omwata
 tigushemereire kurekwa ahabw’okuba nigubaasa kuba amatembeza
 g’ekikooko kuruga aha kiti kimwe kuza aha kindi.

 o Kwihamu ebiti ebiine ekibunda kingi omu eishamba ry’omwani (rekamu
 ebiti ebiine ekibunda kikye).

 o Kuhagura kandi kwosya amataagi goona agakwasirwe ekikooko.

 o Kuriisa gye ebihingwa nk’okutamu ebiriisa nka manyuwa, fataraiza,
 amaizi n’eitaka rirungi, hamwe n’okwarira ahabw’okwenda kutunga
 ebihingwa birungi.

 o Ebihingwa obihe emyanya nk’oku kirikuragiirwa kwenda ngu by’eshanje
 bitakaaturirana.

 o Kukwatanisa n’abandi boona aha kyanga, mukakora ebiragiro by’okwerinda
 n’okumaraho ekikooko ky’omwani.

 o Kugambira omuhingisa w’aha kyanga ebikooko n’oburwaire busya obwakuba
 bubarukireho aha kyanga.

KUHAGURA n’OKWOSA amataagi goona agaakwasirwe obwire, kyaba kikozirwe
abahingi boona b’omwani omu kyanga kyona nikibaasa kumaraho ekikooko. Eki
nikyenda kukorwa ab’ekyanga kyona ahabw’okuba omuhingi omwe yaaba niwe
yaakikora ekikooko ebirikuruga omu misiri y’abandi nibibaasa kuturira eye.

Kufuuhirira

Okutarikushushana n’oburwaire bw’omwani obwa Coffee Wilt Disease (CWD)
obwabaire butaine mubazi gw’okufuuhirira, obumazireho ebicweka 56 ahari 100
kuruga 1993 kuhisya hati kandi obukufeerereza eihanga miriyooni za doora
150 buri mwaka, CTB yo neebaasa kumarwaho kurungi barikukozesa endeebeerera
gye y’omusiri nk’oku yaagambwaho aha ruguru hamwe n’okufuuhirira
orikweyambisa emibazi nka Monocrotophos, Chlorpyrifos na Permethrins. Omuri
egyo yoona, oine kubanza waakora aha by’obuyonjo reero obone kufuuhirira.
Kufuuhirira na Immadocroprid 20g/1 (IMAX), guri omubazi murungi, nikigambwa
ngu nigukora gye kandi gutwire nigukora gye aha mashamba maingi g’omwani.

Okukozesa kurungi omubazi hamwe n’endiijo mihanda eyagambwaho nibirinda
eby’obuhangwa n’abantu (abarikubikozesa hamwe n’abarikugura), kandi
kikyendeeze aha nshohoza y’omuhingi. Emibazi y’okukozesa kufuuhirira CTB
eine kuba eri ‘systematic’ kwenda ngu ehike gye ekikooko omu mpuku yaakyo.

Abahingi baine kukuratira endagiiriro eri aha mibazi ebyo kandi nibateekwa
kugigyenderaho omu kutabura hamwe n’okupima kwenda ngu omubazi gukore gye.

Okucondooza

Kucondooza kuronda amagezi oku CTB yaakubaasa kumarwaho nikwetengwa kandi
kwine kukorwa kwenda kuteerana amagezi g’okubaasa n’okumaraho ekikooko
n’okukitangira obutajanjaara:

Kumanya ekikooko eki kijanjaire kita omu ihanga ryona;

Kwetegyereza ebirikukireetera okujanjaara hamwe n’obwingi bwakyo

Kwenda kumanya embeera zaakyo, kikozirwe kita kandi kiine kakwate ki
n’abigyenzi byako nka oruhumbu, obutuzi n’omwani.

Kuta omu nkora puroguraamu eya‘bio-control.’

Kushwijuma emiringo mingi ekozesiibwe kumaraho CTB nka: okufuuhirira,
emitego hamwe n’obuhooho bw’okukibinga.

 Uganda Coffee Development Authority

 EKIKOOKO KY’OMWANI/EKIKOOKO KY’EMPIMBI EKIRIKWETWA BLACK COFFEE TWIG /STEM
 BORER (BCTB)

 (Xylosandrus campactus Eichhoff)

 1. Ekikooko ekisya, ekirikumanywa nka Black Coffee Twig Borer nainga
 Coffee Stem Borer kitaire omwani gwa Rubosita omu Uganda.
 • N’akakooko kakye munonga karikukira kuba kari omu mataagi nainga
 omu buti burikumera aha mwani kwonka nabwo nibubaasa kuza omu
 mpimbi z’emiti y’omwani.

 2. Oku abahingi bashemereire kumanya BCTB n’obumanyiso bwayo aha mwani:

 • Obubara bukye/obwina (burikwingana n’empitirizo) nibureebeka ahu
 akakooka kataahiire omu kati k’omwani.
 • Akahanda ahu akakooko karabire kabaasa kuba keetooroirwe obuntu
 burikwera buri nka pawuda oburikwetwa Ambroisia.
 • Amataagi nainga obuti obu ekikooko kyataahamu bwiragura,
 buhinduka buba kinekye kandi bwoma.
 • Ku eitaagi erirwaire nainga akati kaakoboka kakashaturwa kureeba
 omu nda, obukooko bukye burikwiragura hamwe n’obundi burikwera
 buri nka obuhuri nibureebeka omu buhanda bw’akati – ahu
 burikurya aha gati y’akati, nibukareetera kufa.
 • Obukooko bwaba buri bwingi nibubaasa kureetera ekiti kyona
 ky’omwani kyafa.

 3. Abahingi nibabaasa kutanga bata Coffee Twig / Stem Borer:

 • Kuza omu musiri buri izooba kureeba yaaba habamu ekiti
 ekyakwatwa nainga harimu akamanyiso k’ekikooko.
 • Kuhagura kandi kwosya amataagi goona agakwasirwe ekikooko.
 • Kubagara gye kandi okaziika omwata gwona ogwabagarwa. Omwata
 tigushemereire kurekwa ahabw’okuba nigubaasa kuba amatembeza
 g’ekikooko kuruga aha kiti kimwe kuza aha kindi.
 • Kufuuhirira n’omubazi ogwine ‘systematic properties’ z’ahaiguru
 nka Imidacroprid 20g/l (imax).
 • Kukwatanisa n’abandi boona aha kyanga, mukakora ebiragiro
 by’okwerinda n’okumaraho ekikooko ky’omwani.
 • Kugambira omuhingisa w’aha kyanga ebikooko n’oburwaire busya
 obwakuba bubarukireho aha kyanga.

-----------------------
LOGO
</runya>
<runya parent_folder="compressedFiles.zip" id="file2565124" filename="UMSC Hand bk RUNYA-Kiga - 2014 EDITED.doc July 9 2014 (1).doc">
a)

 [pic]

 Omu iziina rya Ruhanga, Ohikiriire, Omusaasizi
 Kutunga eeka nungi y’omusiraamu erimu okushemererwa n’obugwagye.

 Ekitabo ekirikworekyerera abasiraamu omu Uganda aha
 by’amagara g’okuzaara

 Okushwijuma kukeebemberwa:

 Aramanzan Madanda, PhD – Omwebembezi
 Sheikh Anas A. Kaliisa, PhD – Omukugu omu by’Obusiraamu

 Ms. Safina Galenda – Omuhwezi w’Okucondooza

 Kishohoziibwe n’obuhwezi kuruga omu kitongore kya
 United Nations Population Fund (UNFPA)

 Kiswhijumirwe 2012

 Ekishushani: Omuzigiti gwa Maumar Kaddafi National
 Old Kampala, Uganda

 Copyright© 2012, the UMSC Population Committee, Old Kampala Hill P.O
 Box 37066 Kampala, Uganda

 Buri kacweka k’eki kitabo nikabaasa kukopwamu hatariho kushashura.
 Tikirikwetaagisa kubanja waatunga orusa rw’okukozesa akacweka
 k’ekitabo eki, kwonka ni kirungi kugamba ahu waakaiha.

 Ekitabo eki, Kutunga Kutunga eeka nungi y’omusiraamu erimu okushemererwa
 n’obugwagye, kikozirwe n’obuhwezi oburikuruga omu UNFPA, kiteereirwe abantu
 hamwe n’ebyaro bya Uganda n’okukiraho. Kikozirwe aba:

 Orukiiko Orukuru Orw’Obusiraamu omu Uganda orurikwetwa Uganda Muslim
 Supreme Council,
 Population Committee
 Old Kampala Hill P.O Box 37066
 Kampala Uganda
 Phone: +256 414 234807

Ekitabo kihwire kitebeekanisiibwe aba

Kitiirwe aba: Print Innovations & Publishers Ltd
P O Box 25917
Kampala
Tel: 031 2264967/8
Email:printinnovations@printinnovations.biz

Ebirimu Orupapura

Ebifunziibwe ebikozesiibwe omu kitabo omu i
Okusiima ii
Okushoboorora aha kitabo iv
Enturukiriro 1
Eeka y’Omusiraamu 3
Omugasho gw’eka y’Omusiraamu 8
Amaka ageemereire aha musingye gw’obusiramu nikimanyisa ki? 14

Obushwere...................................................................
.......................17
Okutwara enda
…….................................................................26
Abaana
............................................................................
.........35 Abari omu
mushogoyo...................................................................
.....42
Ebirikukwata aha bashaija
n’abakazi....................................................48
Obugabe bw’okuteerana n’okuzaara......................................
53 Endwara ezirikuruga omu kuteerana hamwe n’akakooko akarikurwaza
siriimu…………………………………...................59

Ebifunziibwe

|AIDS |Acquired Immune Deficiency |
| |Syndrome |
|HIV |Human Immune Deficiency Virus|
|RH |Reproductive Health |
|STD |Sexually Transmitted Diseases|
|UMSC |Uganda Muslim Supreme Council|
|UNFPA |United Nations Population |
| |Fund |

Okusiima

Omurimo nk’ogu, obwire obwingi, niguruga omu biteekateeko by’abantu bangi,
okubeebaza boona tikirikukira kubaasika. Abakakiiko akarikukurira
abasiraamu boona omu Uganda aka Uganda Muslim Supreme Council (UMSC)
abarikukora ahaby’omubaro gw’abantu (Population Programme) nibasiima abantu
boona hamwe n’ebitongore eby’atairemu obwengye omu kushwijuma ekitabo eki
ekirikwetwa Kutunga eeka nungi y’omusiraamu erimu okushemererwa n’obugwagye

Nitusiima munonga ab’ekitongore kya United Nations Population Fund (UNFPA)
na gavumenti ya Uganda erikurabira omu kitongore kya Population
Secretariat, ahabw’obuhwezi bwa sente hamwe n’obuhabuzi bw’okushwijuma
ebiri omu kitabo eki kuhisya aha muheru.

Nitusiima Dr. Aramanzan Madanda ow’omu kitongore kya Women and Gender
Studies, ekya Yunivasite eya Makerere, owaakuriire abakugu abandi omu
kushwijuma ekitabo eki, kukigyeragyeranisa n’ebindi bihandiiko, kwongyeramu
ebikuru ebirikwetengwamu ebiine akakwate n’okumanya okw’omurembe.

Omu muringo nigwo gumwe, nitusiima Sheikh Dr. Annas A. Kalisa, omukugu omu
by’obusiraamu kuruga omu Yunivasite y’abasiraamu erikwetwa Islamic
University in Uganda ahabw’obukugu bwe hamwe n’okuta omu kitabo omu esaara
n’ebicweka by’omuri Koraani obwo arikuhwerwa ba memba ba Majilis Ulama
(Eishomero rya baasheeka) hamwe naba imaamu abandi n’abandi otaireho
nabashaho abatendekirwa namunonga Dr. Said Karama.

Omu muringo ogw’omutaano, nitwebaza Owekitiinisa Mufti wa Uganda Sheikh
Shaban Ramadhan Mubajje, omuhandiiki omukuru w’akakiiko ka UMSC, abakakiiko
boona aba UMSC, abeebembeai b’abasiraamu aha madisiturikiti boona
abaayetabire omu murimo gw’okushwijuma ekitabo eki.

Nitwongyera kusiima abeebembezi nab a memba b’akakiiko k’eby’omuhendo
gw’abantu aka UMSC ahabw’okukora omurimo muhango gw’okushwijuma ebihandiiko
omu kitabo omu kuhisya obu eki kihikirweho.

Ahamuheru, katusiime, twihire aha mutima kandi tutabaarusye abakozi ba UMSC
Population Programme hamwe n’aba memba ba boodi eya Uganda Muslim Medical
Bureau hamwe n’abakozi ahabw’omurimo murungi.

Okukira byona, nitusiima Ruhanga ahabw’obuhabuzi omu murimo ogu. Eshaara
yaitu n’okureeba ngu ekitabo eki ekirikwetwa Kutunga amaka ageemereire aha
musingye gw’Obusiraama agaijwiremu Okushemererwa n’obugwa gye, kikozesebwe
kandi ky’ongyere okwetegyereza ebikuru ebi amaka geemereire aha musingye
gw’obusiraamu garikwebembeza kandi bitunguure omutindo gw’amaka
g’abasiraamu.

Ahari imwe mwena abaatuyambire kwonka abu tutaagamba maziina, mwebare
munonga.

Kushoboorora aha kitabo

Nikimpa omuhimbo kwanjura ekitabo eki ekirimu bicondoziibwe kandi kyanguhi
kushoma eki omutwe gwakyo guri aha kushemererwe hamwe n’okunanuka omu maka.
Ekitabo nikishoboorora aha bintu bingi ebikwatiraine n’amaka, okutazaara
butwera, okutwara enda n’okuzaara abaana hamwe n’obugabe bw’abantu
namunonga abakazi. Nikiza kuhwera kwetegyereza bingi ebirikukwata aha maka
ebibaire bitashoborokire kandi buri omwe arikubyetegyereza okwe, omu
basiraamu nangwa n’abatari basiraamu. Ahabw’okugira ngu ekitabo eki
nikiiha obujurizi kuruga omuri Koran hamwe na Sunnah (Ebigambo n’emitwarize
ya Nabbi Muhammad) (Abarangi), hakabaho ekyetengo ky’okugira ngu ekitabo
eki kishwijumwe kandi kiikirizibwe abakugu aha by’obusiraamu hamwe
n’abebembezi b’abasiraamu. Nshemereiwe kureeba ngu ebiri omu kitabo eki
nibiza kukozesebwa nk’enyorekyerero aha nshonga ezikwatiraine n’amaka,
otwariiremu n’amagara g’okuzaara hamwe n’obugabe bw’abantu.

Kantware omugisha ogu nyebaze ab’Orukiiko orukuru orw’abasiraamu omu Uganda
orwa Uganda Muslim Supreme Council Population Committee, Eishomero ry’aba
Sheeka, abeebembezi aha madisiturikiti hamwe n’abasiraamu boona abashaija
n’abakazi, abaateiremu obwengye omu kitabo eki. Kandi ninsiima aba UNFPA
abateiremu obuhwezi bw’esente kuhika aha kumara ekitabo eki. N’ekyetengo
kyangye kureeba ngu ekitabo eki kyavunuurwa omu ndimi ezaitu hanu omu
Uganda kandi kihike buri omwe ahu atwire.

Nyine okushemererwe hamwe n’okwesiima kureeba ngu ninta omukono aha kitabo
eki obwo ndikushaba abantu boona abu omwoga gwabo guri ogw’okutwara
obutumwa n’obwengye ahabw’oburungi bw’abantu hamwe n’okuhikirira
oburikuheebwa Ruhanga ow’amaani.
[pic]
Sheik Shaban Ramadhan Mubajje
Owek. Mufti wa Uganda
Uganda Muslim Supreme Council

Enturukiriro

Amagara g’eby’okuzaara, omu Rungyereza agarikumanywa nka Reproductive
Health (RH), n’obu omuntu arikuba aine obutebeekana omu mubiri, omu bwongo,
omu ntuura hamwe n’omu biteekateeko omu nkora hamwe n’aha bicweka bye byona
by’okuzaara.

Ebikwatiraine n’amagara g’okuzaara nibimanyisa ngu abantu nibabaasa
kushwera nainga kushwerwa, kukora amaka kandi n’okutunga amagara marungi
kandi barikubaasa kuzaara n’okuzaarirukana baine n’obugabe bw’okusharaho ni
ryari obu baakubaasa kuzaara.

Okwenda kushemerererwa omu bugabe obu, amagara g’okuzaara nigenda ngu
omuntu abe aine ahu araihe obujanjabi burungi, hariho obuheereza bw’abakazi
oburungi obwakubaasa kurabya omukazi omu rutaro rw’enda, omu kuzaara hamwe
n’okureebererwa yaaheza kuzaara; zaapuroguraamu ez’okwerinda endwara
ezirikuraba omu kuteerana obariiremu akakooko akarikurwaza siriimu; kutunga
okumanya hamwe n’obwengye aha by’amagara hamwe n’okuteerana, kwihaho
obutaringaaniza omu bashaija n’abakazi namunonga omu kuheebwa obuheereza;
hamwe n’ohwera abakazi n’abaishiki kutunga obugambiro ahaby’amagara gaabo
g’okuteerana. Kuhikira kimwe aha nshonga y’enyini, obugabe bw’omuntu,
abafumbo hamwe n’ebyanga obw’amagara g’okuteerana bushemereire kurindwa.

Amagara g’eby’okuzaara gaine kukwata aha birikuteganisa abaana hamwe
n’abari omu mushogoyo. Abari omu mushogoyo bo bari ahari bugyengye
ahabwokuba nibahurira nibenda kumanya munonga aha by’okuteerana omu
batashwire/batashwirwe, kandi batiine ahu baraihe okumanya hamwe
n’obuhabuzi omu byaro byabo ebingi.

Ekitabo eki ekirikwetwa, kutunga eeka y’omusiraamu eijwiremu okushemererwa
n’obugwa gye, n’ekyomuhendo munonga ahabwokuba ebirimu n’obutumwa
burikukwata aha magara g’okuzaara otwariiremu obushwere, okutunga amaka
n’omugasho gwago, ebirikukwata aha kutwara enda, kuzaara gye, kukuza
omwana/abaana, okureeberera abaana, obugabe bw’abaana, hamwe n’okuteerana
kw’abari omu mushogoyo; ebirikukwata aha bashaija n’abakazi,
okubonabonesebwa hamwe n’embeera y’abakazi, obugabe bw’okuteerana hamwe
n’endwara ezirikurabira omu kuteerana otwariiremu n’akakooko akarikurwaza
siriimu (HIV/AIDs).

Omugasho gw’amaka hamwe n’eki eka nungi y’omusiramu erikumanyisa byona
nibishoboororwa omu kitabo eki. Obutumwa hamwe n’okumanya nibishoboororwaho
gye omu kitabo eki ekigyendereire kuha obuhabuzi aha magara g’okuzaara omu
basiraamu.

Omu kihandiiko eki, enshonga nkuru ezebembeziibwe zoona ziine akakwate aha
nyegyesa ya Koraani na Hadiithi, ahabw’okuba nibyo bitabo ebirimu amateeka
g’obusiraamu. Ahu kyetaagiise, obujurizi bw’omugasho bwihirwe omu bitabo
ebyagambwaho aha ruguru, bwareetwa omuri eki kitabo kwenda kushoboororagye
enshonga.

Ekitabo eki ekirikwetwa Kutunga eeka y’omusiraamu eijwiremu okushemererwa
n’obugwa gye, n’eky’abantu, abafumbo, hamwe n’amaka agarikufayo kwongyera
aha omutindo amagara g’abantu hamwe n’ebyaro.

Ekitabo eki n’ekyabo boona abaine obujunaanizibwa bw’okuhabura amaka hamwe
n’amagara g’abantu hamwe n’ebyaro byabo ngu bihikye aha mutindo.
N’obuhabuzi oburi omu kitabo omu ebyaro byaitu nibibaasa kuhaburwa aha
kutunga amaka marungi gaine okushemererwa n’obugwa gye.
 [pic]

 [pic]

 Omu iziima rya Ruhanga, ow’Ekitiinisa kandi Omusaasizi

 Imwe bantu mwe! Mutiine Ruhanga waanyu, owaabahangire kuruga omu
 muntu omwe, ohangirwe, kandi kuruga omuribo, bakajanjaara
 (nk’ensigo) abashaija n’abakazi batarikubarwa. Mutiine Ruhanga
 kandi omuri we mumushabe (obugabe) bwanyu, kandi mworobere enda
 (ezaabazaire); reero Ruhanga abarinde

 (Holy Qur’an: Surat An-Nisa 4:1)

Eka y’omusiraamu

Omu kicweka eki

1. Amakuru g’eka

2. Okugaitwa (Obushwere obutaribugeitwe)

3. Abakazi baine abaana batashwirwe (bakigyendereire)

4. Obushambani

 OBUTUMWA BUKURU

 Omushaija n’omukazi kushwerana batagaisirwe tikirikwikirizana n’enyegyesa
 y’obusiraamu kandi nikiima abaana amaka gatebeekeine kandi gaikiriziibwe.
 Nikigaruka kiima abazaire omugisha gw’okukuza abaana baabo omu muringo
 murungi. Tibarikwega diini kandi n’abazaire obwire obwingi nibaremwa
 kwegyesa abaana baabo eby’obuhangwa.

Eeka y’omusiraamu
Eeka neemanywa nk’omusingye mukuru omu basiraamu kandi obushwere
bw’ekisiraamu ni kikuru aha kukora eeka egyo. Omu busiraamu, obushwere
hamwe n’okukora eka nibitwarwa nk’obujunaanizibwa bw’amaani otaireho
n’ebyamagara g’okuzaara, n’ahabwekyo okuteekateekyera amaka n’ekintu kikuru
munonga. Eka y’omusiraamu eine kuba neekorerwa aha biragiro by’obushwere
omu basiraamu.

 :ﻗﺎﻝ ﺗﻌﺎﻟﻰ

 [pic]

Koraani neegira ngu Ruhanga akahanga abanywani omu kyeshusha kye, omuri bo
abaana hamwe n’abaijukuru barugyemu.
Kandi Ruhanda abakoriire abakazi abarikushusha nkaimwe, kandi ahahaire,
kuruga omu bakazi baanyu, abaana hamwe n’abaijukuru kandi abateereireho
n’ebintu birungi…
 (Holy Qur’an: Surat An-Nahl 16: 72)

Okukora amaka omu miringo egi ahaifo tikirikwikirizibwa mu busiraamu:

1. Kushwera/kushwerwa otagaisirwe. Eki nikimanyisa ngu abafumbo nibabaasa
 kutwara enda kandi bazaare abaana batari mu bushwere obw’ebiragiro,
 obw’obuhangwa hamwe n’ediini. Obushwere nk’obu tiburikwikirizana
 n’amateeka g’obusiraamu kandi nibwima abaana amaka gatebeekeine kandi
 garikwikirizibwa. Nigagaruka gaima abazaire omugisha gw’okukuza abaana
 baabo omu muringo omurungi. Tibarikwega diini kandi abazaire obumwe
 nibaremwa kwegyesa abaana baabo emicwe hamwe n’eby’obuhangwa. Omwana
 aine obugabe bw’okukurira omu biragiro hamwe n’okuheebwa eiziina
 rirungi. Ebi nibibaasa kutungwa omu maka gatebeekeine. Enyegyesa ya
 Muhammad eri ahaifo neeyoreka ngu Muhammad Omurangi (PBUH) akaha
 ekiragiro aha nshonga y’omwana orikwikirizibwa.

Obugabe bw’omwana aha muzaire n’okuheebwa okukuzibwa kurungi hamwe
neiziina rirungi.
 (Hadith ekiikirizibwa/ekahamisirizibwa Al-Baihaqi )
Abaana baine obugabe bw’okumanya abazire baabo kandi beesiimire omu magara
g’eka yoona hamwe nabanyabuzaare.
2. Kuzaara abaana otari mu bushwere haza okigyendereire

Ruhanga naayenda ngu tushwere/tushwerwe nk’oku kiri omu bujurizi ahaifo:

 :ﻗﺎﻝ ﺗﻌﺎﻟﻰ

 [pic]

 Mushwere abo omuri imwe abatakashweirwe/abatakashweire nangwa muronde
 n’omu bahuuku baanyu abarikutwaza gye, abashaija nainga abakazi. Ku
 baakuba bari abooro, Ruhanga naija kutaho oburyo, ahabw’embabazi ze;
 ahabw’okuba Ruhanga n’omugabi kandi n’amanya buri kimwe.
 ( Holy Qur’an: Surat Al-Nur 24:32)

Kandi nabwo, obusiraamu nibujumiirira obutashwera nk’oku kiri omu ngiri
nyegyeesa n’emitwarize yentumwa Muhammad (PBH) ahaifo:
 Basigazi bangye, omuri imwe abarikubaasa kushwera, mushwere,
 ahabwokuba obushwere nibuza kubahwera obutagirira bakazi abandi omururu
 kandi kubahwere obushambani. Kwonka abo abatarikubaasa bashemereire
 kusiiba nk’omuringo gw’okwefubira okwetenga ebyokuterana kw’eby’ensi.

 (Al-Bukhari and Muslim from Hadith Abudallah Ibn Mas’ud)
 Nindahira omwiziina rya Ruhanga, Ahabwa Ruhanga, ndi omukurasi kukukira
 ...; ninsiiba kandi nsiiburuka; ninshaba kandi nza kubyama n’okushwera.
 Ogwo weena atarikugyendera mu mihanda yangye, tiwangye.
 (Hadith- Al-Bukhari na Muslim)
Obu tutarikubaasa kusiiba obwire bwona bw’amagara gaitu, hadiithi
y’aharuguru neeshoboorora ngu obushwere nigwomuhanda ogwanguhi omu magara
g’obusiraamu. Ahabw’okushemererwa n’obugwagye bw’eka y’omusiraamu,
abasiraamu bashemereire kukora amaka gaabo barikurabira omu bushwere
oburikwikirizibwa.

3. Obushambani. Obusiraamu tiburikwikiriza bushambani bw’omuringo gwona
 kandi nibuha ebifubiro bibi munonga ahari egyo mize mibi ebiri.
 Obujurizi obu ahaifo nibworeka ngu obushambani tiburikwikirizibwa.
 :ﻗﺎﻝ ﺗﻌﺎﻟﻰ

 [pic]
 Muteihirira hihi n’obushambani ahabwokuba n’ekibi kihango kandi
 n’omuhanda gw’ebindi bibi.
 ( Holy Qur’an: Surat Isra 17:32)

 :ﺗﻌﺎﻟﻰﻭﻗﺎﻝ

 [pic]

 Omukazi nainga omushaija oraakwatirwe omu bushambani mumuteere kibooko
 igana (100) kandi hatariho kumusaasira obwo ateerwe ari ahagati
 y’abaikiriza.
 ( Holy Qur’an: Surat Al-nur 24:2)

Obushambani nibushiisha omusingye gw’eka kandi busiisira abaana abaazairwe
n’abatakazairwe. Nibubaasa kureetaho obwisi, endwano hamwe n’okweshiisha
okaburwa ekitiinisa nangwa n’okufeerwa ebintu. Obushambani nibureetaho
obwangani omu bantu. Ahabw’amaka marungi g’omusiraamu, obushambani
bushemereire kwetantarwa tikugira ngu n’ekibi kwonka, kwihaho nk’omuze mubi
ogushemereire kwerindirwa kimwe.

 OBUTUMWA BUKURU

 Obushwere oburikwikirizana n’obusiraamu nibwikirizibwa omu busiraamu.
 Ahabw’eka nungi kandi erimu okushemererwa n’obugwa gye, abasiraamu
 bashemereire kukora amaka gaabo obwe barikukuratira amateeka
 g’obushwere ag’obusiraamu.

Emigasho y’eka y’omusiraamu
Omu kacweka aka:
1. Omugasho gw’ediini
2. Omugasho gw’eby’obuhangwa
3. Rukundo n’obunywani
4. Omwoga gw’okwerinda
5. Omwoga gw’okuzaara
6. Omwoga gw’okwega n’okutuura omu bandi
7. Omwoga gw’eby’entaasya n’enshohoza
8. Omwoga gw’okurinda obuhangwa

 OBUTUMWA BUKURU

 Ahabw’amaka marungi g’omusiraamu, hariho ebintu omu buhangwa bw’abantu
 ebirikubaasa kureetaho okutashemererwa, nahabwekyo nibyetengwa
 kuhindurwa. Ebimwe omu buhangwa nibireetaho okushemererwa, nahabwekyo
 biine kukozesebwa omu maka ahabwo’kushemerewa n’okugwa gye.

Emigasho y’eka y’omusiraamu

1. Omugasho gw’ediini
Eeka nigwo mwanya ahu ediini eshemereire kuba neetandikira ekajanjaara omu
bantu b’eka. Abazaire beine obujunaanizibwa bw’okwegyesa abaana baabo
ediini y’obusiraamu. Ekindi, baine kutendeka abaana baabo hamwe n’abandi
bantu omu ka egyo okushaba, okusiiba, obwesigwa hamwe n’okwerinda ebikorwa
bya sitaani hamwe n’ebyo ebirikureetera omuntu okushiisha nk’okunywa
amaarwa, ebibazi birikushiisha obwongo nk’enjaayi obwo oteebirwe
n’obushambani.

2. Omugasho gw’eby’obuhangwa
Eeka nigwo musingye gw’ebyaro n’eihanga ahu obuhangwa n’emicwe bishemereire
kuba nibyegyerwa kuruga aha mukuru kuhika aha muto. Kwonka ahabw’okwenda
okushemererwa n’obugwa gye omu ka y’omusiraamu, hariho ebintu omu buhangwa,
ebirikureka okushemererwa kwabura omu maka. Ebindi nibireetaho
okushemererwa omu maka kandi biine kumanywa kandi bikeegyesebwa.
Bimwe aha by’obuhangwa ebi abantu barikukira kwebembeza ni:-
Kuha abeebembezi ekitiinisa. Kimwe aha bintu ebikuru ebi obusiraamu
burikwebembeza n’okuha mukuru w’eka ekitiinisa (taata nainga maama), kuha
abantu bakuru ekitiinisa, abeebembezi b’ediini hamwe n’ab’ebyaro.
Ahabw’amaka marungi g’omusiraamu, okuha abantu ekitiinisa kushemereire
kumanywa buri omwe omu ka y’omusiraamu.

• Kukorengana n’abandi. N’ekyobuhangwa kukorengana n’abandi. Eeka nungi
y’omusiraamu eine kumanya ngu abantu tibarikushushana kandi ngu abantu
baine enteekateeka etarikushushana omu micwe hamwe n’obuhangwa. Okushaza
n’okuhabura omuntu omu rwatu ti mucwe gw’obusiraamu kandi gushemereire
kwerindwa obwire bwona. Okusiima ebikorwa birungi ni kirungi omu busiraamu
kandi kishemereire kukorwa, kandi mube abeesigwa.
• Omubonano: okuta ekitiinisa omu bintu by’omubonano ni kikuru omu
busiraamu. Ogu mucwe gushemereire kukorwa namunonga omukazi kuba niwe
yaakyebera ondiijo mukazi omu ebicweka by’enshoni, hamwe n’okugambirwa
ebigambo by’ekihama nk’omushaho n’ainga omuhabuzi.
• Kushwera abakazi baingi: Kushwera abakazi baingi n’omuze guri omu
buhangwa bw’abantu baingi. N’obu obusiraamu burikwikiriza omushaija
kushwera abakazi mpaka ahaikize bana, abakazi baingi b’omushaija omwe omu
ka emwe nikikira kureetaho obutashemererwa omu ka kandi haburemu
n’entunguuka. Nahabwekyo, omusiraamu aine kwepima kurungi atakabataahize
ahabwokuba tiriri iteeka ngu buri mushaija omusiraamu aine kushwera abakazi
barengire ahari omwe.

Obushwere: Obushwere omu busiraamu n’ekirikutwarwa nk’eky’obuhangwa. Eki
n’ekintu kirungi ekishemereire kugyenda omu maisho. Kwonka, ni kirungi
kutamu abantu omutima gw’okwanga kushwerwa nainga kushwera batakahikire.
Abantu baine kushwera bwanyima baamara kukura bakeetegyereza oku ensi
erikugyenda hamwe n’entebeekanisa y’amaka.
• Abaana: Abaana omu buhangwa n’ab’omuhendo. Amaka g’abantu baingi ira
gakaba gaheebwa ekitiinisa. Obusiraamu nibutwara abaana nka kikuru. Kwonka,
obuhangwa bwa rukundo erengyesereize aha baana bwine kuringaanira na
rukundo aha baana barungi kandi baine emicwe mirungi kandi nabwo omuntu
aine kupima ebi aine, abone kumanya omuhendo gw’abaana ogu araazaare.
• Enkorengana y’omushaija n’omukazi. Omu buhangwa bw’abantu baingi,
omushaija aine obushoborozi bwingi kukira omukazi kandi abashaija
nibaribatiirira abakazi baabo. Omu busiraamu, enkorengana y’omushaija
n’omukazi eine kwongyerwamu amaani kureeba ngu bombi baaguma nibabuuzana
aha kusharaho aha bintu bingi ebirikukwata aha maka gaabo.
• Emirimo y’abakazi y’obunyakare. Omu mitwarize n’obuhamgwa bwingi, abakazi
emirimo yaabo ekaba ashangwa omu kiyungu, kuteeka hamwe n’okureeberera
abaana n’omushaija nangwa n’abarwaire. Obwahati, amaka kugiramu
okushamererwe nikyenda ngu abakazi bakwatanise na baiba omu miringo yoona.
Eki nikyetaagisa kuhindura omu nyikiriza y’obuhangwa kuyamba abakazi obwo
barikuhwerwa kutunga obwegyese, kubaha emirimo, kubaha amagyezi
g’okwekorera ngu bagire entaasya hamwe n’okubaha omugisha gw’okuba
abeebembezi.
• Enkora y’abatuuragye b’ebyanga. Omu buhangwa, abatuuragye b’ebyanga
bakaba beetaba omu mirimo etari emwe n’emwe y’entunguuka ya boona
nk’okuyonja eiziba nainga ekintu kyona ky’abantu boona. Enkora
y’abatuuragye nabwo kikaba kimanyisa okuhwerana, kukorera omu
bigombe/bibiina kuhiikiriza ekigyendererwa kimwe nainga kushonda ebintu
kumaraho oburemeezi obwa butoosha. Omu busiraamu omucwe gw’okuha Zakat na
Sadaqat ni mukuru kandi n’ogwaira. Omucwe gwaira gw’abantu kwejumbira omu
mirimo ya hamwe gwongyerwemu amaani namunonga kuhwera abo abatarikwebaasa
hamwe n’abaine oburemeezi. Omurangi omukuru Muhammad (PBH) akaba ayenda ngu
abantu bakorere hamwe obwire obwingi. Engiri/Hadiithi ahaifo neeshoboorora
eti:

Mwine kuguma hamwe kandi mukakorera hamwe ahabw’okuba obuhwezi bwa Ruhanga
nibuheebwa abari hamwe.

 (Hadith ekaheebwa Omusiraamu)

3. Rukundo n’Obunywani. Hateekwa kubamu rukundo hamwe n’okubagana omu bantu
b’eka. Eeka neeha obusingye, okuhwerana hamwe n’okwe- tegyerezana ahagati
y’omushaija n’omukazi hamwe n’ahagati y’abafumbo hamwe n’abandi bantu abari
omu ka. Rukundo neemanyisa embabazi, obunywani hamwe n’okuhwerana.
Obusingye nikimanyisa embabazi ekirimu okwetegyerezana, kusaasirana
n’okugarukana, hamwe n’okwemerana. Rukundo omu maka hamwe n’obunywani nabyo
nibikuru ahari Ruhanga nk’oku arikubita omu Koraani nka bimwe aha bumanyiso
bwe.

 :ﻗﺎﻝ ﻧﻌﺎﻟﻰ

 [pic]
 “Kandi kimwe aha bumanyiso bwa Ruhanga n’okugira ngu akabahangira
 bagyenzi banyu kuruga omuri imwe ngu mube nabo omubusingye
 n’okushemererwa kandi nabaragiira okugira rukundo hamwe n’embabazi
 ahagati yanyu.”
 ( Holy Qur’an: Surat Al-Roum 30:21)

Egi Ayat neegamba aha nkorengana omu maka erikutandikira ahari rukundo,
obusingye n’okugambirana gye, kuhisya aha kwetegyerezana, embabazi hamwe
n’okusaasira. Obutabanguko omu maka nibuteganisa obusingye omu ka
nahabwekyo mushemereire kubwehara.

4. Omugasho gw’oburinzi: Eeka neekora nk’omurinzi w’abantu baayo, erikubaha
obukuumi hamwe n’obusingye omu mitima yaabo. Eeka neeha obuhwezi obu abantu
bamwo barikutungira obusingye hamwo barikutungira obusingye hamwe
n’obukuumi. Eki ni kikuru namunonga ahari abo abakirikutunga obuhwezi
kuruga aha bandi nk’abaana, abagurusi n’abakaikuru, abarwaire hamwe
n’abarema.

5. Omwoga gw’okuzaara. Eeka eine obujunaanizibwa bw’okutekateeka kuzaara
hamwe n’okukanyisa oruganda. Eeka neeha abafumbo orusa rw’okuteerana
bakeemara omururu hamwe n’okukuza abaana. Nahabwekyo, eeka eine kutamu
amaani aha magara g’okuzaara. Amagara g’okuzaara nikimanyisa okubagye omu
magara g’omubiri, omu biteekateeko hamwe n’omuntuura, kutari kubura kurwara
kwonka, kwihaho enshonga zoona ezikwatiraine n’ebicweka byona ebyokuzaara
n’oku birikukora. Eki nikimanyisa ngu abantu:

 • Baine kushwera/kushwerwa bakakora amaka;
 • Baine kumarwa omu kuteerana;
 • Nibabaasa kuzaara;
 • Baine obugabe bw’okusharaho obu baraazaare abaana.

Kutunguura omwoga gw’okuzaara omu ka, ni kirungi ngu abantu babone
obuheereza burungi otwariiremu:
 • Obuheereza oburaahwere abakazi kugira enda bakahika aha kuzaara.
 • Kutunga okumanyisibwa aha bikwatiraine n’amagara hamwe n’okuteerana.
 • Kwihaho obutashoroora mu bashaija nainga bakazi omu kuha obuheereza.
 • Kuhwera abakazi hamwe n’abaana b’obwishiki kweshariraho aha
 bikwatiraine n’amagara gaabo g’okuteerana n’okuzaara.
 • Kugira za puroguraamu ezirikuta amaani aha kwerinda endwara
 ezirikurabira omu kuteerana obwo otwariiremu akakooko akarikureeta
 siriimu
 • Kurinda obugabe bw’abantu, abafumbo hamwe n’abatuuragye, obwa’magara
 gaabo g’okuteerana.

 • Kukora aha nshonga z’abaana hamwe n’abari omu mushogoyo.

6. Omwoga gw’okukuza hamwe n’okwegyesa. Eeka eshemereire kutaho enkora ahu
abantu bamwo boona baraarabire kutunga obwegyese obw’ediini hamwe
n’obwensi, kumanya emicwe, kumanya okukorengana n’abandi hamwe
n’okwikirizana aha rurengo rweka hamwe n’orwabantu boona. Eeka neekora
nk’ekyoma omu kukuza abantu baamwo. Kuruga omu buhangwa, buri muntu omu ka
aine omwoga gwe. Abagurusi n’abakaikuru bakaba batebeza abaijukuru
ebitebyo, babagambira enfumu; ba maama bo baine omwoga gw’okureeberera
abaana. Ba taata, ba maama hamwe n’abandi banyabuzaare, baine kureeba ngu
omuka harimu emicwe mirungi obwo barikureeba n’okuhabura buri omwe omu ka.
Abaana abakuru, ogwabo n’okuzaana hamwe n’okureeberera abaana. Eeka
eshemereire kureeba ngu ebyetaago by’obutoosha hamwe n’eby’obwongo
byahikirizibwa otaireho okumanyisana omu ka, kukwatanisa n’abataahi babo
n’abariraanwa hamwe n’obwegyese.

7. Omwoga gw’entasya n’enshohoza. Eeka eine kubaasa kuha abantu baayo
ebyetengo. Eeka neebaasa kwebeisaho omu miringo egi ahaifo:-
 ▪ Kubaasisa eeka ngu ebaase kugira obushobozi bw’okuha abantu baayo
 ebyetaago ebyaiteeka obariiremu ah’okuraara, ebyokurya, ebijwaro,
 obwegyese hamwe n’eby’amagara.
 ▪ Kubiika buriijo.
 ▪ Kwejumbira omu mirimo erikureetaho entaasya.
 ▪ Kutunguura ebyakubaasa kureetera abakazi n’abashaija entaasya.
 Kubaariirira enkozesa y’entaasya omu ka kwenda ngu egasire abakazi
 n’abaana.
Okutunguura nikitwariramu okwikiriza abakazi kugira obujunaanizibwa aha
ntaasya y’eka n’oku eshemereire kuba neebaganisibwa kuhwera abaana omu
kwega, kurya hamwe n’okujanjabwa. Abeeka boona bashemereire kukorerera
kutunguura eeka yaabo kandi hamwe n’okumanya ebirikugasa ahari bo hamwe
neeka yoona.

8. Omwoga gw’okurinda obuhangwa. Eeka eine kurinda obuhangwa obw’ensi,
entuura hamwe n’ediini kwenda ngu nyensya abaraabe bariho babone oku
baabaho. Obuhangwa obwensi burimu ebi ahaifo:-

 • Obuyonjo omuka otwariiremu okunaga kasasiro.
 • Eeka kutunga hamwe n’okukozesa amaizi marungi;
 • Kurinda kurungi ebintu ebi Ruhanga yaahangire nk’eitaka, ebibira hamwe
 n’enyanja.
Obuhangwa bw’entuura y’abantu nikimanyisa okukorengana omuka hamwe n’omu
batuuragye. Eeka hamwe n’ekyaro byona bishemereire kukwatanisa bikagira eki
byata aha kwetunguura. Obusingye bw’omuntu bushemereire kupimwa
bukagyeragyeranisa n’obujunaanizibwa bw’ekyaro.

Obuhangwa bw’okuramya burimu enkorengana y’eka na Ruhanga. Eeka neekora
nk’omusingye ogu abeeka barikwemereraho kukorengana na Ruhanga barikurabira
omu diini.

 OBUTUMWE BUKURU

 Eeka neekorera kandi eine kuha abantu baayo ebyetaago by’okutunguuka
 nk’okubiika hamwe n’okumanyisibwa ebintu bitari bimwe na bimwe.

Eeka nungi kandi erikutunguuka ey’omusiraamu niyo eha?
Omu kacweka aka ahaifo, eeka nungi erimu okushemererwe n’entunguuka niyo
egi:
1. ekozirwe abafumbo bagaisirwe omu busiraamu.
2. Erikubaasa kukora emyoga yaayo y’eka
3. Erikutunguura enkorengana nungi y’abashaija n’abakazi.
4. Erikwejumbira omu ntunguuka y’ekyaro hamwe n’eihanga.
5. Erikwetegyereza ebintu ebi eine hamwe n’abantu abu eine.
6. Erikubaasa kukuraakurana kandi erikwega ekeeyongyera aha mutindo hamwe
 n’abantu baayo bakagira amagara g’obutoosha.
7. Erikwerinda ebikorwa ebyakubaasa kuteganisa enkurakurana yaayo omu bya
 Ruhanga hamwe n’ebintu ebya buriijo.
 OBUTUMWA BUKURU

 Abantu abakuru omu ka nibahisya obwire bafa nainga barugamu bagyenda,
 abaana nibabaasa kuba nibo baaba ba nyineeka, nangwa barikushoma kwonka
 babe nibo baayebembera maka batware obujunaanizibwa busya.

Eeka nungi erimu okushemererwe n’entunguuka niyo eha?
eeka nungi erimu okushemererwe n’entunguuka, omu nyikiriza y’obusiraamu
niyo egi:

1. Ekozirwe abafumbo bagaisirwe. Obushwere bw’abashaija n’abakazi bwine
 kuraba omu mateeka kandi bukaikirizibwa ediini.
2. Erikubaasa kukora emyoga yaayo y’eka. Emyoga egi ni: ediini, obuhangwa,
 rukundo n’obunywani, oburinzi, okuzaara, okuza omu bandi n’okwega,
 kurinda eby’obuhangwa hamwe n’entaasya.
3. Erikutunguura enkorengana nungi y’abashaija n’abakazi. Abashaija
 n’abakazi bashemeire kutuura kumwe omu busingye; baringanize omu
 kubagana obujunaanizibwa bw’abafumbo, bateho enkorengana nungi ahagati
 y’abantu boona abari omuka hatariho kushoshora omu boojo nainga
 abaishiki; bamanye ngu abakazi hamwe n’abaishiki bashemereire kuhwerwa
 barikutunga obwegyese n’okuheebwa omugisha gw’okukora hamwe
 n’okwebembera abandi. Enkorengana nungi nayo eshemereire kuba
 neetandikira aha kyaro ekagumizamu ahari buri omwe.

 :ﻗﺎﻝ ﺗﻌﺎﻟﻰ

 [pic]

 Kandi nimwe abaikiriza, abashaija n’abakazi mwena, muri abakuumi,buri
 omwe akuume mugyenzi we, omu kukora ebirungi kandi n’omukwanga
 ebitahikire, abaikiriza bagume bashabe obutoosha, bahereze abooro kandi
 bahurire Ruhanga hamwe n’Omutume we. Ruhanga naija kubagirira embabazi.
 ( Holy Qur’an: Surat Taubah 9:71)
Eeka nungi y’omusiraamu eijwire okushemererwa n’egyo erimu omushaija
n’omukazi barikwesigana kandi barikusharaho kumwe aha bintu bikuru
birikubakwataho.
4. Erikwejumbira omu ntunguuka y’ekyanga hamwe n’eihanga. Hashemereire
 kubaho enkorengana nungi ahagati y’eka hamwe n’abatuuragye aha kyaro.
 Eki nikimanyisa ngu eeka yaaba eine ebi erikwenda ngu abatuuragye
 b’ekyaro bagikorere, nayo eine kugira eki yaakorera abatuuragye abo,
 ahabw’entunguuka ya boona. Eeka neebaasa kuhayo omu miringo mingi nka
 sente, ebintu nainga kukora emirimo etari emwe y’ekyaro.

 :ﻗﺎﻝ ﺗﻌﺎﻟﻰ

 [pic]
 Imwe baikiriza mwe! Muhe ebintu birungi ebi mutungire omu mihanda
 mirungi n’ebijuma by’ensi ebi twerize kandi mutarirondamu ebibi ebi
 mutarikubaasa kwetwarira obwo murikukiina, mukimanye ngu Ruhanga aine
 byona kandi ashemereire kuhimbisibwa.
 (Holy Qur’an: Surat Baqara 2:267)

 [pic]

 4. Erikwetegyereza okuringaniza kw’ebintu eby’eyine hamwe n’oburungi
 bw’abantu abu eine. Eki nikimanyisa ngu eeka neekora ekirikubaasika
 kureeba ngu yaatunga ebirikumara abantu baayo obwo erikumanya ngu
 ebintu n’ebyaibura reero etaza omu buzibu bwaibura.
 Ku haakubaho omwe omuri imwe, owaakuba aine omusiri gwe gwa Paamu
 hamwe n’emizaabibu zine amaizi garikuzirabamu kurungi kandi ziine
 emiringo yoona y’ebijuma; reero bukuru ekaija kandi atakiine gakora;
 butandu ekaija ekaguteera, reero omuriro gukagyosya gukagimaraho.
 Mumanye ngu Ruhanga naabaha ebyokureeberaho e bi ngu mugume
 mubiteekateekeho.
 ( Holy Qur’an: Surat Baqara 2:266).
 Arabic text?
Eeka mpango erimu abantu baingi batarikwingana n’ebintu ebi eine
terikubaasa kuba eka nungi kandi erikutunguuka. Koraani neebuuza yaaba
abaana baingi n’akamanyiso k’omugisha gwa Ruhanga.

 [pic]

 Nibagira ngu omu bugaiga n’abaana abu turikubaha, niturahuka kubaha
 ebirungi? Ingaaha, kwonka tibaine kukiteekateeka batyo.
 ( Holy Qur’an: Surat Mu’minuun 23:55, 56)

6. Erikubaasa kukuraakurana kandi erikwega ekeeyongyera aha mutindo hamwe
n’abantu baayo bakagira amagara g’obutoosha. Eeka nungi erikukuraakurana
neetaho oburyo oku yaakubaasa kugumizamu ku haakubaho ebihikiirizi
ebyakubaasa kugiteganisa. Obwire ku birikuhika, abantu abakuru omu ka
nibafa; abaana nibabaasa kuruga omu ka baze aha mashomero nainga bakure
babe abantu bakuru nabo bagire obujunaanizibwa aha maka.

7. Erikwerinda ebikorwa ebyakubaasa kuteganisa enkurakurana yaayo omu bya
 Ruhanga hamwe n’ebintu ebya buriijo. Obusiraamu nibwanga enkora naiga
 emirimo yoona erikusiitaaza eeka. Egi neetandikira aha kunywa amaarwa,
 obushambani, obutafayo hamwe nobutagira bujunaanizibwa aha byetaago by’eka
 n’ekyaro kyona. Ahabw’eka nungi y’omusiraamu, abantu boona abari omu ka
 egyo, baine kukorera oburungi bw’eka omu bintu by’ensi hamwe n’omu bi
 Ruhanga arikukunda.

 OBUTUMWA BUKURU

 Ahabw’eka nungi y’omusiraamu, ab’eka bashemereire kukorera oburungi bw’eka
 omu bintu by’ensi hamwe n’ebya Ruhanga.

Obushwere
Omu kacweka aka:
1. Okushwerwa nainga kushwera otakahikiza myaka 18 nikyongyera bugyengye
 y’okunioganira omu maka hamwe n’okutaana kandi kireetere n’omuntu yaaza
 ahari bugyengye y’amagara mabi.
2. Okweyikiririza ni kikuru aha kusingura omu bufumbo.
3. Abantu bashemereire kweteekateeka batakatandikire bufumbo.
4. Abantu abarikweteekateekyera obufumba baine kuhaburwa batakabutandikire.
5. Abakazi baingi b’omushaija omwe nikikira kureetaho obutamarwa kandi
 nikikira kureetaho obutabanguko omu maka.
6. Okutaana nikureetaho okutatunga bintu aha rubaju rw’omukazi n’omwana
 kandi kushemereire kweharwa.

 OBUTUMWA BUKURU
 Abafumbo bato tibarikubaasa byetaago by’obushwere, kukora amaka kandi
 n’okworora abaana.
Obushwere

Obushwere ni kimwe aha bintu bikuru birikukora eka. Obushwere, n’omusingye
mukuru gw’okwombeka eeka, n’endagaano nkuru kitari kantu kakye. Nahabwekyo,
bwine kuteebekanisibwa n’obwegyendesereza. Ekigyendererwa kikuru omu
bushwere n’okugira obusingye, rukundo hamwe n’okusaasira. Ekirikumanyisa
ngu obushwere bushemereire kureetaho eka nungi eijwiremu okushemererwa.
Obutumwa obu ahaifo, nibubaasa kuhwera abasiraamu kugira amaka marungi
gaijwire okushemererwa.

1. Okushwerwa nainga kushwera otakahikize myaka 18 nikyongyera bugyengye
y’okunioganira omu maka hamwe n’okutaana kandi kireetere n’omuntu yaaza
ahari bugyengye y’amagara mabi. Abafumbo bato tibarikubaasa byetaago
by’obushwere, kukora amaka hamwe n’okworora abaana. Okuteerana n’obwishiki
buto butakahikize myaka nikireetaho okushiishikara hamwe n’okwatika omu
micweka by’omubonano. Akaishiki ku kaakutwara enda, nikaba kari ahari
bugyengye hamwe n’omwana waako ari omu nda. Omuntu yaaba akiri muto,
kigumire kwesariramu kuza omu bushwere, ekirikureetera obushwere bwarema.
Emyaka y’obushwere erikukuratirwa omu basiraamu omu Uganda neeruga omu Ayat
egi ahaifo.
 [pic]

 Murekye efuuzi, kuhisya obu ziraakure zikahisya emyaka y’obushwere;
 kitari ekyo, nimwija kucwerwa orubanja, mubahe ebintu byabo …
 (Holy Qur’an: Surat An-Nisa 4:6)
Emyaka y’obushwere erikugambwaho omu Ayat egyo aha ruguru niyo egyo obu
abaana baraakure bakahisya emyaka. Omu mahanga maingi g’abasiraamu,
abasiraamu abanyamateeka bakizire kushoboorora eiteeka eri ahabw’oburungi
bw’obugabe bw’okuteerana hamwe n’okuzaara kw’abantu kandi baataho ebiragiro
birikugamba aha myaka y’okutandika obushwere.

 :ﻗﺎﻝ ﺗﻌﺎﻟﻰ

 [pic]
Name of sura?
English version of Ayat?

Omu Uganda, omuntu n’omwana kuhisya aha myaka 18. Emyaka y’okutandika
obushwere omu basiraamu b’omu Uganda teshemereire kuza ahansi y’emyaka 18
nk’oku erikumanywa omu biragiro kandi erikwikirizibwa abanyamateeka
b’abasiraamu. Abazaire hamwe n’aba Imaamu tibashemereire kwikiriza abaana
kutandika obushwere bakiri bato.
2. Okweyikiririza ni kikuru aha kusingura omu bufumbo. Kwenda kutunga amaka
g’abasiraamu marungi gaijwire okushemererwa, abantu baine kweshariraho,
bakaikiriza kushwerwa nainga kushwera aha myaka ehikire. Omu biragiro bya
Uganda, omuntu tarikubaasa kwikiriza atakahikize myaka 18 y’obukuru. Egi
niyo myaka ei omuntu arikutwarwa nka mukuru. Hadithi na Ayat ezaaheebwa
ahaifo nizigamba aha kwikiriza obushwere butakabaireho. Omurangi (PBUH)
akagira:
 Omukazi tashemereire kugyemwa kutaaha omu bushwere. Omwishiki oshugaine
 nawe ashemereire kubanza yaikiriza atakashwirwe. Ku baamuburize oku
 bashemereire kumanya ngu yaikiriza, yaagira ngu: okuhunama kwe.
 (Hadith- eikiriziibwe Sahaba )

 Ruhanga akagira:
 Kandi muhe abakazi ebirabo (aha kushwera) nkaiteeka; kwonka ku
 yaakwekundira akagaruza ebintu bimwe ahari ebi birabo owaawe, byakiire
 n’omutima gumwe.
 ( Holy Qur’an: Surat An-Nisa 4:4)
 Arabic version?

Okwikiriza Mahr (ebirabo ebi barikuha abazaire b’omwishiki orikushwerwa)
nikimanyisa ngu omwishiki aikiriize kushwerwa. Obusiraamu bukahinguza
eky’okwikiriza kw’omukazi munonga, ahabw’okureeba ngu obushwere nibubaasa
kushazibwamu omukazi baaba bamugyemire. Kurugiirira ahari AI-Bukhari na
Muslim, Omurangi Muhammad (PBH) akashazamu obushwere bwa Khansa Bink Khudam
Al-Ansariya ahabw’okuba ishe akamugyema kushwerwa omushaija ou yaabaire
atarikwenda.

3. Abantu baine kweteekateeka batakagiire mu bushwere. Ahabw’amaka marungi
 g’omusiraamu, entaasya/eshaho y’omushaija orikwenda kushwera ni kikuru.
 Omushaija orikwenda kutaaha omu bushwere ashemereire kuba aine entaasya,
 kitari ekyo, obushwere bushemereire kwongyezebwayo. Obujunaanizibwa aha
 kukuza abaana n’eiteeka omu bushwere. Abo boona abarikwenda kutaaha omu
 bushwere baine kweteekateekyera kukuza abaana aha musingye gw’obusiraamu
 kandi n’okubaasa obujunaanizibwa bw’amaka. Ni kikuru kumanya ngu omukazi
 naabasa kuba aine sente ezirikubaasa kuhwera omu bushwere. Obumwe
 n’obumwe, abakazi nibahwera omu kugura ebyetaago by’omu maka. Khadijja,
 omukazi w’okubanza ow’omurangi Muhammad (PBUH) n’ekyokureeberaho kirungi
 ky’omukazi w’omugaiga orikuhwera amaka. Ni kikuru kugira ngu ebintu
 by’omushaija neby’omukazi byahwerahwerana omu kutunguura amaka. Nikirungi
 nabwo ngu entaasya y’abafumbo einganeingane. Omwe yaaba naakira ondiijo
 munonga esente n’ebintu, obwire obwingi nikireetaho obutabanguko omu
 maka. Enyegyesa egi ahaifo neegamba aha kubanza waayeteekateeka
 otakataahire mu bushwere.

 :ﻗﺎﻝ ﺗﻌﺎﻟﻰ

 [pic]

 Murekye abo abatakatungire bintu/buryo bw’okushwera babe barekire
 kuhisya obu Ruhanga araabaheere oburyo …
 ( Holy Qur’an: Surat Nur 24:33)
 Imwe boojo mwe! Omuri imwe ku haakuba harimu orikubaasa amaka, ashwere
 … kwonka ogwo otarikubaasa ashemereire kusiiba nk’omuringo gw’okwerinda
 emitego y’obushambani.
 Arabic Quran quotation?
 (Hadith ei baikiriziineho kuruga Ibn Mas’ud )
Kuha omukazi ebi arikwetaaga hamwe n’ab’eka boona nikimanyisa okumuha byona
ebikwatiraine n’omubiri nk’ah’okuraara, okurya, okujwara, okuzaana nainga
kukyakaraho, hamwe n’obujanjabi namunonga obw’omukazi n’abaana harimu
n’okukyebeza nk’oku obushaija bwemereire.

Obushwere bw’omusiraamu burimu Mahr (akisiimo) k’omukazi. Omushaija ku
yaakuba atarikubibaasa, aine kuba arekire kandi ayerinde. Omu buryo nibwo
bumwe, omushaija otarikubaasa maka ashemereire kwongyezayo obushwere
kuhisya obunaku obu araabe yaayeteekateekire.
4. Boona abarikuteekateeka kushwera/kushwerwa baine kubanza baahaburwa.
Imaamu ashemereire kubaanza yaahabura kandi yaatendeka abo abarikwenda
kutaaha omu bushwere nangwa n’aha izooba ry’okugaitwa. Aine kubahabura aha
bintu nk’ebi ahaifo:
 • Obuzaire (okukuza n’okureeberera abaana).
 • Omugasho gw’eka.
 • Obumanyiso oburikworeka eeka nungi erimu amashemererwa kandi
 erikukurakurana.
 • Okutwara enda n’okuzaara.
 • Obutazaara kumwe-kumwe hamwe n’endeeberera y’omuzaire n’omwana.
 • Kushoboorora enshonga n’obutabanguko omu bushwere.
 • Obujunaanizibwa hamwe n’obuhwezi bw’omwami omu maka.
 • Endwara ezirikurabira omu kuteerana otairemu akakooko akarikureeta
 siriimu (HIV/AIDS).
Obusiraamu nibuhabura kuronda okumanya n’obwengye nk’oku kiri omu Hadiith
ahaifo:-

 Muronde obwengye ahu buri hoona, n’obu bwakuba buri China...

 ( Hadith – Ibn Majah )

 Okwega n’obujunaanizibwa bwa buri musiraamu (omushaija nainga
omukazi)

 ( Hadith- eikiriziibwe Al Bukhari
Kwonka shi abantu nibabasa kuhurizana bata nibamanya bata? Ni muringo ki
omurungi ogwakubaasa kuhisya kurungi obutumwa? bamanyisa? Okumanyisibwa
(nainga shi “information” omu rungyererza), nikubaasa kuhindurwa kuta
kukaba okw’omugasho ahari buri ka hamwe na buri kyaro kwenda ngu
bashemererwe kandi bakuraakurane?

Kurugiirira aha kirikumanywa, ebintu byaguma nibigambwaho kandi
bikagarukwamu kuruga omu nshonda zoona kumara emyaka nyingi, amaka hamwe
n’ebyaro nibitunga okumanyisibwa.

Nahabwekyo, obuhwezi nibwetaagwa kuruga omuri abo boona abakubaasa kuha
okumanyisibwa kwona abantu b’amaka hamwe n’ebyaro Ba Imaamu abarikugaita
abarikutaaha omu bushwere hamwe n’ebibiina by’abakazi n’eminyeeto biine
kutwara obujunaanizibwa bw’okubunzya engiri y’okumanyisa abafumbo bakatunga
okumanya n’amagyezi agakwatiraine n’amagara g’obushwere kwenda batungye eka
nungi erimu okushemererwa n’entunguuka.

5. Okushwera abakazi bingi nikireetera eka etaagira bintu birikumara kandi
kureeteho obutabanguko omu maka.
N’obu obusiraamu buraabe nibwikiriza okushwera abakazi baingi, nabwe hariho
ebintu bingi ebishemereire kugyenderwaho omuntu atakashazireho kushweera
omukazi ondijo. oburomborombo obukwakurizo bwingi ekirikureka okushwera
abakazi baingi kwaguma. Enyegyesa kuruga omuri Koraani ahaifo neegamba aha
bukwakurizo/oburomborombo obu omuntu aine kukuratira yaaba nayenda kushwera
abakazi baingi:

 [pic]

...Taasya abakazi baingi obu orikwenda, babiri nainga bashatu nainga bana;
kwonka waaba noomanya ngu t’oraabaringaanize, shwera omwe wenka…
 (Holy Qur’an: Surat An-Nisa 4:3)

 [pic]
Tikirikubaabaasikira kukora oburinganiza aha bakazi n’obu mwakuba
nimukyetenga; nahabwekyo guma n’omukazi omwe; kutari kumureka omu mwanya
naazereera …
(Holy Qur’an: Surat An-Nisa 4:129)
Omuri Koraani erikwera, Qur’an: Surat An-Nisa 4:129, Ruhanga
naakyencumintiriza ngu omushaija tarikubaasa kuringaaniza omu bakazi
abarengire ahari omwe, kwonka tarikuzibirwa kushwera abakazi baingi.
Ruhanga naayehanangiriza abaikiriza kwegyendesereza enshonga y’okushwera
abakazi baingi.

6. Okutaana nikireetera abakazi n’abaana baaburwa oburyo bw’entaasya
n’ahabwekyo mukweshumbe. Ahabw’eka nungi y’omusiraamu erimu okushemererwa
n’obugwa gye, ebintu ebirikubaasa kureetaho okutaana, nka: obwamaraaya,
okushwera/kushwerwa bakiri bato hamwe n’obuteesigana, bishemereire
kwerindwa.

Ku harikubaho okutaana, abakazi nibiimwa ebintu kandi tibarikwikirizibwa
kukozesa eitaka nainga kubona buri kimwe ekyakubaasa kubayamba kwekorera.

Abakazi abarikubingwa omu maka, obwire obwingi, nibabiima n’abaana baabo
ahabw’okuba abashaija nibagira ngu omu buhangwa, nibo baine kuba nibaguma
n’abaana nainga obumwe omukazi taine oku araareeberere abaana ahabwokuba
taine ki aine. Obushwere, ekintu kikuru munonga aha kukora amaka,
n’endagaano nkuru kitari kintu ky’okuzaanisa. Okuhenda endagaano egi
n’ekintu kirikureetaho oburemeezi buhango omu maka hamwe n’omu batuuragye
aha kyaro kyona. N’obu obusiraamu buraabe nibwikiriza okutaana, hariho
obukwakurizo/oburomborombo bwingi.
 :ﻗﺎﻝ ﺗﻌﺎﻟﻰ

 [pic]
Iwe murangi we! Ku oraabingye abakazi, babingye kumara obwire
oburikuragirwa omu Korani(Iddah) obu barikwenda kandi obare ebiro
nkokubyaragirirwe reero oyegyendesereze obujunaanizibwa bwawe.
 (Holy Qur’an: Surat Al-Talaq 65:1)
Omu bintu ebi Ruhanga arikwanga, n’okutaana nainga kuhenda obushwere.
(Hadith- ekaikirizibwa Abu Dawoud na Ibn Marja)
Mushwere kwonka mutarisheenya amaka, ahabwokuba Ruhanga tarikwenda bashaija
n’abakazi abarikuroza obushwere. (Hadith- Eikiriziibwe Al-Tabarani )

Obusiraamu nibugyezaho kureeberera amaka nk’oku kirikubaasika namunonga
ahabw’abaana. Kwonka, obusiraamu tiburikwikiriza ngu omushaija nainga
omukazi anyigirizibwe omu nshonga nkuru eza rukundo hamwe n’amaka.
Okwegarukamu ni kikuru. Kwonka abantu baaremwa kugarukanisibwa, tikihikire
kubareka hamwe.

 :ﻗﺎﻝ ﺗﻌﺎﻟﻰ

 [pic]
Kandi ku baakusharaho kutaana, Ruhanga niwe muhurizi, kandi orikumanya
byona. (Holy Qur’an: Surat Baqara 2:227)

Ebintu ebi omukazi araabe aine akiri omu bushwere tihaine oshemereire
kubimwihaho amaka gaamara kushenyuka.
Kwonka, ku waakusharaho kubinga omukazi okashwera ondiijo, n’obu waakuba
waabaire omuhaire enjugano mpango, torikwikirizibwa kugarukana kantu koona
…
 [pic]
( Holy Qur’an: Surat An-Nisa 4:20)
Omukazi aine enda taine kuba naabingwa akiine enda. Bashemereire kurinda
akaheza kuzaara reero akabona kutaana na iba.

 [pic]
Abakazi ababingirwe nibaija kurindaho emyezi eshatu. Nikihenda amateeka ku
baakushereka ekiri omu nda zaabo … kandi baiba baine obugabe bw’okubagarura
omu maka omuri obwo bwire…
 (Holy Qur’an: Surat Baqara 2:228)

 [pic]
Iwe ntumwa we! Ku murabinge abakazi; mubabinge kwonka mubahe obwire bwabo
obuhikire … kandi mutababinga omu maju gaabo, kandi nabo tibaikiriziibwe
kugyenda.

(Holy Qur’an: Surat Talaq 65:1)

 [pic]
Tikihikire omwikiriza, omushaija nari omukazi, ekintu kyasharwaho Ruhanga
hamwe n’omutume we, kukireka mukakora ekyanyu. Ku haraagire owaabura
kuhurira Ruhanga n’omutume we, naija kuba ari omu muhanda gutahikire.

 ( Holy Qur’an: Surat Al-Ahzab 33:36)

 OBUTUMWA BUKURU

 Obushwere bw’abasiraamu nibwenda Mahr (akasiimo)ky’omukazi.
 Omushaija yaaba atarikugibaasa, aine kurindaho kandi akeekuuma.
 Omuringo nigwo gumwe, omushaija atarikubaasa kureeberera eka aine
 kurindaho kuhisya obwire obu areehurire ngu naabaasa eka.

Okubaka hamwe n’okutwara enda

Omu kacweka aka:

1. Kwerinda kutwara enda otakahikize myaka 18 nainga ori ahaiguru y’emyaka
 35 nikikyendeeza obuzibu bw’okuzaara.
2. Abaana kuza aha bugyengye y’okufa nikibaasa kweyongyera haaba hatariho
 mwanya murungi ahagati y’amazaara.
3. Buri ka eine kuronda obutumwa n’okumanyisibwa ahaby’okuzaara kurungi
 kuruga aha mushaho otendekirwe kwenda ngu etungye okushemererwe n’obugwa
 gye.
4. Kukyendeeza aha buremeezi bw’okutwara enda, buri ka eine kumanya
 obumanyiso oburikurabura.
5. Omuntu otendekirwe aine kuhwera ahari buri izaara.
6. Ahabw’eka nungi y’omusiraamu, omushaija, abantu boona omu ka,
 ab’eby’amagara, abatuuragye, hamwe n’abantu boona baine kuha obuhwezi
 abakazi b’enda.
7. Ahabweka nungi, abasiraamu baine kuzaara abaana abataraaburwe ebintu
 ebiraabareeberere.

 OBUTUMWA BUKURU

 Kuza ahari bugyengye omukazi aine enda, kikizire kuba omu bakazi
 abatashomireho kandi abatarikumanya omugasho gw’okukyebeza enda omu
 bwire, omugasho gw’okuhuumuraho, hamwe n’ebyomuntu ashemereire kurya
 yaaba aine enda.

Okubaka n’okutwara

Okubaka n’okutwara enda nibihikiiriza omwoga gw’okuzaara omu ka. Obutumwa
obu ahaifo nibubaasa kuhwera kuta aha mutindo embeera nungi y’abafumbo
kandi kizibire kurwara-rwara omu bafumbo.

1. Kwerinda obutagira nda otakahikize myaka 18 kandi ori ahaiguru y’emyaka
35 nikikyendeeza oburemeezi oburi omu kuzaara. Abaishiki boona bashemereire
kukura bakabanza baaba abakazi batakabaire ba maama. Amaka g’abasiraamu
gaine kukora ekirikubaasika obutahingira mwana w’omwishi atakahikize myaka
18 y’obukuru. Eki nikibaasa kubaho abaana aba baaguma omu ishomero
nibashoma nainga omu itendekyero bakabanza baakura.
 [pic]
Kandi mugyezeho … ku baraahisye emyaka y’okuza omu bushwere kandi
kumuribacwera orubanja, mubahe ebintu byabo.

 (Holy Qur’an: Surat An-Nisa 4:6)

Abatahakize myaka 18 (Abaana) tibarikubasa kweshariraho cwerwa rubanja
kandi tibarikubaasa kureeberera abandi baana hamwe neeka. Abafumbo
bashemereire kuteekateeka kumara kuzaara omukazi atakahikize myaka 35
y’obukuru. Omukazi yaahisya emyaka 35 naaba ari ahari bugyengye y’okutwara
enda kandi akagizaara gye, kandi n’omwana omunda nawe naaba ari ahari
bugyengye.

2. The risk of death for young children is increased if the space between
births is less than two years. Abaana bato nibaza ahari bugyengye y’okufa
baaba babazaariire kumwe-kumwe. Ahabw’amagara ga bombi omwana na nyina,
abazaire bashemereire kurinda kuhisya obu omwana waabo omuto araahisye
emyaka nangwa ebiri (2 years) batakazaire ondiijo mwana. Abaana
barikuzaarirwa kumwe-kumwe (obutwera) tibarikukura gye, omu mubiri n’omu
bwongo. Omubiri gw’omukazi azaire nigwetenga haakiri emyaka ebiri (2)
kugaruka omu buteeka bwagwo. Nikitwara obwire omukazi azaire kugarukwamu
amaani aha nyima y’okutwara enda n’okuzaara. Omukazi w’enda taine bwire
bw’okureeberera abaana abakuru omu muringo gw’okubaha ebyokurya byabo hamwe
n’okuguma abataireho kariisho. Ekyarugyemu, omwana abura kukuragye.

Omukazi orikugira enda aharize kuzaara haza atakagarukire omu buteeka,
naaba ari ahari bugyengye bw’okuzaara omwana mukye nainga atahikire. Omwana
mukye munonga kandi atarikuremeera nabaasa obutakura gye; naabaasa kurwara
kandi afe omu mwaka gw’okubanza ogwazaariirwemu. Koraani ekataho obwire omu
omukazi ashemereire kwonkyezamu – emyaka ebiri (2) kandi Omurangi akarabura
aha kuha omwereera amate g’omukazi w’enda.
 :ﻗﺎﻝ ﺗﻌﺎﻟﻰ

 [pic]

Abaana baryayonkyera emyaka ebiri…

 ( Holy Qur’an: Surat Baqara 2:233)

 :ﻭﻗﺎﻝ ﺗﻌﺎﻟﻰ

 [pic]
...kandi baraabacukiza aha myaka ebiri ...

 (Holy Qur’an: Surat Luqman 31:14)
Obunyiriri bubiri obu nibubaasa kutwarwa nk’ekyokugyenderaho ky’okureka
omwanya omu mazaara kuhwera omukazi kwonsya omwana kandi akagaruka omu
buteeka yaaheza kuzaara. Eki nikimanyisa ngu omu bwire obu, kubaka endiijo
nda ti kirungi. Amazaara maingi kandi gahikaine nainga ago ag’abakazi
bakuru nainga bato munonga nigareetaho okufa kw’abaana kurikwingana
obucweka 1/3 aha beereere boona abarikufa omu nsi. Kureka omwanya omu
mazaara nigwo muringo mukuru gw’okuta amagara g’omukazi n’ag’omwana aha
mutindo.

3. Buri ka eshemereire kuronda kandi kutunga okumanyisibwa kuruga aha
mukozi w’eby’amagara kwenda kutunga eka nungi erimu amashemererwa. Abantu
baingi tibarikumanya ebikwatiraine n’okuzaara namunonga kutwara enda.
Abakazi baaba batarikumanya ebirikukwata aha kukyebeza enda, kuhuumuraho,
n’okuryagye, hamwe n’eki omukazi w’enda ashemereire kuba naakora n’eki
atashemereire kukora kuzaara omwana w’amagara marungi, nibaba bari ahari
bugyengye n’enda zaabo zi baine. Obusiraamu nibushaba abantu kuronda
obwengye.

Bwino y’abeegi neekira eshagama y’abajurizi.
(Hadith –Al Tabar)

Omukozi w’eby’amagara naahabura aha:
 • Mihanda y’okukyerererwa kugira enda endiijo
 • Endya y’omukazi oine enda hamwe n’omwana
 • Oku enda eyemereire hamwe n’amagara g’omwana atakaziirwe.
 • Amagara g’omukazi w’enda obwo arikukyebera oku eshagama erikugyenda omu
 bubiri.

 o Kukyebera kureeba yaaba eshagama erimu neemara;
 o Kukyebera eshagama kureeba yaaba harimu obukoko burikureetwa
 okuteerana nk’akakooko karikurwaza siriimu, nainga enziku.
 o Kuha omubazi gurikutangira omushwija.
 o Kuha omubazi kurikutangira eibura ry’eshagama.
 • Oku omuntu ashemereire kweteekateekyera kuzaara.
 • Kumanyisa aha ngaburira y’abaana n’emiringo y’okubagaburiramu otaireho
 kwonsya.
 • Kuteera omukazi w’enda ekikatu kirikuziiza/kutangira akakooko akarikwetwa
 tetanus hamwe n’ezindi ndwara zirikukira kukwata ab’enda.
4. Kukyendeeza aha buremeezi bw’enda, buri ka eshemereire kumanya
obumanyiso oburikurabura.

Kwega n’obujunaanizibwa bwa buri omwe, omushaija nari omukazi.

( Hadith-ekaikirizibwa Al-Bukhari )

Abeeka, omwami hamwe n’omukyara aine enda bashemereire kumanya ebitari
birungi nk’oku bihairwe ahaifo:
 • Kugira enda omwana ou oine atakahikize myaka ebiri (2).
 • Omuzaire oine emyaka etakahikire 18 hamwe n’omukazi orikuzaara arengize
 emyaka 35.
 • Omwana arikuzaarwa atahikize kiro ibiri (2)
 • Orikuzaara ari mugufu munonga arikuhisya oburaingwa bwa sentimita 145.
 • Omukazi owaazaire abaana bana ninga abarikukiraho
 • Omukazi ou bashemeize nainga owaatungire oburemeezi omu kuzaara.
 • Omukazi owaarugirwemu enda, nainga owaagiihiremu nainga owaazaire
 oburengye.

 5. Omuntu otendekirwe ashemereire kuhwera ahari buri kuzaara.

 • Ebisha ku byatuura aha muntu kumara obwire buraingwa.
 • Kuyonja omuhanda gurikurabamu omwana kwehara oburwaire bw’oburofa.
 • Ekyokukora omwana yaaba naashohorera omu mwanya gutari gwo nainga omu
 buryo butari bwa butoosha.
 • Ekyokukora omukazi yaaba naarugwamu eshagama nyingi.
 • Obu arikubaasa kweta omushaho atendekirwe arikumukiraho.

6. Ahabw’amaka marungi g’omusiraamu agaijwiremu okushemererwa, omwami,
abeeka, ab’eby’amagara, abatuuragye, hamwe n’abantu boona baine kuhwera
abakazi baine enda. Eki nikimanyisa ngu abari haihi n’omukazi wenda boona
baine kumumanya, bakamwikiriza kandi bakamuha obuhwezi omu muringo gwona.

Abakazi b’enda nibenda obuhwezi kuruga ahari baiba, hamwe n’ebitongore,
eeka ye, abeebembezi b’ebyaro hamwe n’ab’ediini, abakozesa hamwe
n’abashuubuzi, abashaho hamwe n’abarikukora aha by’amagara; ebibiina
by’abakyara, abone kuzaara gye.

 [pic]

Abaikiriza, abashaija n’abakazi, n’abanywani; nibashemererwa n’ekihikire,
kandi bazibira ekitahikire …

 ( Holy Qur’an: Surat Al-Taubah 9:71)

Kuba omu mwanya gurikuhwera nikimanyisa ngu abantu boona b’eka hamwe
n’abatuuragye nibamanya ngu:
 • Abakazi b’enda boona nibeetaaga ebyokurya by’ekiriisa hamwe n’ebindi
 baaba baine enda, kandi batunge okuhuumuraho. Eki obumwe nikimanyisa ngu
 bahwerwe kukora emirimo y’obutoosha hamwe n’okutunga obuhwezi bw’esente.

 • Abakazi bashemereire kuhwerwa bakaza ow’omushaho otendekirwe baaba baine
 enda.
 • Abakazi bashemereire kutunga okumanyisibwa aha kuzaara, kureka omwanya
 omu mazaara, ah’okuzaarira, obumanyiso obubi omuntu yaaba aine enda
 nainga atakazaire.
 • Ni kikuru kuhwera omukazi w’enda kuhika aha mushaho otendekirwe kukyebeza
 hamwe n’okuzaara eki kireeteho okwongyera enshonga z’okuzaara aha mutindo
 hamwe n’okwongyera aha migisha y’omwana kuzaarwa ahuriire kandi
 akagumaho.
 • Kutaho oburyo bw’okureeba ngu omukazi w’enda yaarya gye kandi yaatunga
 okuhuumura kurikumara kandi obwo n’obujunaanizibwa bw’omushaija hamwe
 n’ab’eka yoona.

 • Kuhwera abakazi kugamba n’okumanya ebirikukwata aha kutazaara butwera
 hamwe n’okweteekateekyera kutwara enda ahabw’okwongyera omutindo
 gw’amagara ge hamwe n’ag’omwana.

 • Abashaija bashemereire kuhwera abakazi baabo hamwe n’abakazi b’enda.
 Omushaija omurungi naafayo, aine rukundo kandi naamanya obujunaanizibwa
 bwe omu ka hamwe n’aheeru y’eka, naahwera omukyara we omu bwire obu aine
 enda hamwe n’omu kuzaara, arikumuhwera omuri buri kimwe.

 [pic]

Abashaija ni baakiyambi na kikuumi w’abakazi ahabw’okuba Ruhanga akabaha
amaani kukira abakazi kandi baine oku baraabahwere…

(Holy Qur’an: Surat An-Nisa 4:34)

Enyegyesa egyo aha ruguru mushemereire kugiha nk’obujurizi kwenda ngu
abashaija baikirize bahe abakazi baabo obuhwezi omu ka namunonga baaba
baine enda. Abarikukora ahaby’amagara baine kuha obuhwezi abakazi abazaire.

…kandi omuri imwe ku haribaho oricungura amagara g’omuntu omwe, oraashusha
oti yaacungura amagara g’abantu boona.
 ( Holy Qur’an: Surat Maida 5:32)

Ayat egi aha ruguru eshemereire kuheebwa nk’obujurizi kwongyera abakozi
b’abeby’amagara amaani g’okukora aha bakakazi barikuzaara na rukundo,
bakyebere abakazi batakazaire, bariyo nibazaara kandi na baaheza kuzaara
kandi bahe obujanjabi bw’omutaano abakazi abaine oburemeezi omu bwire
bw’enda n’omukuzaara kandi bahe obuhabuzi hamwe n’amagyezi aha nshonga
y’okuzaara gye. Abarikukora aha by’amagara baine:
 • Kugira rukundo kandi bakagambira gye abakazi aha marwariro.
 • Bahe abakazi obuhabuzi obu barikubaasa kwetegyereza gye.
 • Bate obuheereza bw’enshonga z’okuzaara omu mirimo yaabo kwenda ngu
 abakazi babutungire hamwe omurundi gumwe.
 • Bareebe ngu ebi baabagambira hamwe n’ebyo ebi bareeba barikubakyebera
 byaguma biri ebihama hamwe.
Abatuuragye hamwe n’abantu boona baine kuta omutima aha bintu
ebirikureetaho amagara marungi g’omukazi aine enda. Ebintu ebi ahaifo
bishemereire kwetegyerezebwa:
 • Kuhwera omukazi ari aha nda kuhika ow’ebyamagara.
 • Kumupakira
 • Kugambira abeebembezi b’ebyaro abakazi abarikufa nibazaara kwenda ngu
 bakaagira eki baakora aha nshonga.
 • Kuhwera ab’eby’amagara kukora omurimo gwabo kurungi nk’abazaarisa b’aha
 kyaro hamwe n’abashaho.
 • Kutamu abakazi obuhame bw’okwonsya ahabwokuba abakazi nibenda kubahamya
 n’okubatamu amaani kuruga aha baami, ab’eby’amagara, abanyabuzaare,
 abamahurire, ebibiina hamwe n’abakozesa.

 • Kuha obuhwezi oburikwetaagwa obwakubaasa kutunguura omutindo
 gw’eby’obuyonjo omu bakazi biine enda.

 OBUTUMWA BUKURU

 Omushaija omurungi n’ogwo orikufayo kandi aine rukunda
 n’obujunaanizibwa bwe yaaba omuka nainga ahandi, arikufayo aha mukazi
 we yaaba aine enda, arikumuhwera omuri buri kimwe.

8. Ahabw’eka nungi y’omusiraamu, abasiraamu baine kuzaara abaana abu
barikubaasa kureeberera n’ebintu ebi baine. Eka nungi y’omusiraamu neemanya
obuzibu oburiho obw’okuringaniza ebintu ebiri omu ka hamwe n’abaana abu
omuntu aine. Amaani g’eka nikimanyisa ebi ab’eka barikuta omu ntunguuka.
Ebintu by’eka nikimanyisa ebyo byona ebiriho nainga ebi eka eine
ebirikubaasa kukozesebwa kureetaho eitungo omu ka nk’eitaka.

 [pic]
Nibakimanya ngu obugaiga hamwe n’abaana abu twabahaire tibaine mugasho
ogundi kwihaho kubahwera kutunga obundi bugaiga? Ngaaha bambe. Kwonka
tibarikwetegyereza.

 ( Holy Qur’an: Surat Al-Muminun 23:55-56).

Arabic verse?

Ayat egi neeyoreka ngu eby’ensi, amatungo, obukama, abaana n’okumanywa
nibibaasa kuba emitego. Abaikiriza tibaine kuteekateeka ngu ebi byona
nibireetaho amashemererwa.

Kuzaara abaana barengire ahari bana b’omukazi omwe nikyongyera bugyengye
omu by’okutwara enda n’okuzaara. Kugira abaana baingi nikurugamu kubagana
eitaka buri omwe akatunga akaporoti akatarikubaasa kuhwera abantu b’eka.
Abaana baingi nibabaasa kumaramu orikubareeberera kuhika aha muheru
ekyakubaasa kureetaho obutabaha ebintu birikumara kandi nabo bakamarwa.
Hadith ahaifo neegyezaho kwehanangiriza abakurasi ngu baringanize omuhendo
gw’abaana hamwe n’ebintu ebi biine omu ka.

Omutego mukuru n’okugira abaana baingi kwonka otaine by’okubareebereza.
 (Hadith – ekaikirizibwa al Hakim, ahairwe orusa Abdullah ibn Omar )

Abaana baingi ni kimwe aha bintu bibiri ebirikureetaho obworo kwonka abaana
bakye nibo bari aha bintu bibiri ebitarikuteganisa.
 (Hadith –ekaikirizibwa Quda’ei in Musnad al Shahab)

Ahabw’eka nungi y’omusiraamu eijwire okushemererwa n’okugwa gye, abasiraamu
bashemereire kupima/kwetegyereza omugasho gw’abaana nk’oku kiri omu
buhangwa, hamwe n’oku baakubaasa kubakuza/kuboorora omu micwe y’obusiraamu.
Eki nikimanyisa kubaasa kwegyesa abaana, kubaha n’ebyetengo bya butoosha
nka ebyokurya, ebijwaro hamwe nah’okuraara.

Koraani neekozesa orutaro rwa Hunayn kushoboorora ngu ebingi hatarimu
karungi nibibaasa kuba bugyengye aha batuuragye nkoku kiri omu Ayat ahaifo:

 [pic]

Buzima, Ruhanga abayambire emirundi mingi munonga . Aha izooba rya Hunayan,
ku mwayepankire ngu muri bingi, tihaine eki kyabayambire – ahabw’okuba ensi
egi, n’obu eraabe eri mpango ekaba kakye munonga ahari imwe kandi
mukagaruka, musingwirwe.

 (Holy Qur’an: Surat Tawbah 9:25)

Abasiraamu nyensya yaabo eri omu kwitanira ebirungi, okutwazagye hamwe
n’obumwe kwonka butari bwingi bw’abantu. Abantu baingi b’abasiraamu, kwonka
batashomire, baine enjara nainga barwaire mutuku n’oburemeezi buhango aha
ntunguuka y’abasiraamu. Aha rubaju orundi, abantu baaba bari baingi kwonka
bashomire kandi baine obukugu nibabaasa kuhwera kihango aha entunguuka
y’abasiraamu.

 OBUTUMWA BUKURU

 Abaana baingi nibabaasa kuteganisa orikubareeberera kuhisya obu
 arikuruha ekirikureetaho obutabaha kirikubamara.
Abaana

Omu kacweka aka:-

1. Obuhangaazi bw’abaana nibweyongyera baaba batarikukuratana kumwe-kumwe
 kandi omwanya ahagati y’amazaara gwaba guri ogw’emyaka ebiri n’okugarura
 ahaiguru.
2. Amabeere gonka nikyo kyokurya hamwe na kyokunywa kikuru aha mwereere omu
 myezi ena y’okubanza omu magara g’abeereere.
3. Yaahisya emyaka ena (4) omwereere naayetaaga ebindi byokurya kwongyerera
 aha mashereka.
4. N’obu okwonsya kuraabe kwine omugasho mwingi aha kutazaarirana,
 tikukaayemariirira kwonka omu kurekaho omwanya aha gati y’amazaara.
5. Kugambagye, kuzaana hamwe n’okworeka rukundo omwana ni kikuru aha magara
 g’okukura kw’omwana, aha beteekateeko bye hamwe n’obwongo bwe.
6. Omwana ashemereire kukuzibwa omu mwanya gurimu obusingye, omu bantu
 barikufayo kandi omu mwanya gutarimu katabanguko.
7. Abaana b’aboojo n’abaishiki nibainganisa omugasho.
8. Abaanan boona bashemereire kutunga obwegyese.

9. Amaka gashemereire kuteekateekyera omuhendo gw’abaana abu garaabaase
 kuta omu ishomero.

 OBUTUMWA BUKURU

 Obuhangaazi bw’abaana bwabaho, ekyetengo ky’okuzaara abaana baingi
 nikikyendeera ahabw’kugira ngu abazaire nibakyendeeza enteekateeka
 y’okuzaara abaana kugira ngu bamwe ahari bo bakaahangaara.

Abaana

Abaana n’amashemererwa, ekiconco kandi n’omuringo gw’okwezaara. Obusiraamu
nibutuhabura kuzaara abaana kwonka butwehanangiriza ngu bashemereire kugira
emicwe, babe barungi kandi bahikiirire. Eki nikimanyisa ngu n’okutamu
amaani maingi kukuza abaana abo. Obutumwa obu ahaifo nibubaasa kuhwera omu
kukuza abaana b’amagara marungi kandi bashemereirwe omu ka y’omusiraamu.

1. Obuhangaazi bw’abaana nibweyongyera haaba hariho omwanya gw’emyaka ebiri
 ahagati y’amazaara. Ahabw’amagara marungi gw’omwana na nyina, abazaire
 bashemereire kurindaho kuhisya obu omwana waabo omutu araahisye emyaka
 ebiri (2) batakagirize endiijo nda y’okumukurasa. Abaana barikuzaarirwa
 kumwe-kumwe tibarikukura gye omu magara, n’omubwongo nk’abo
 abarikukirakiranaho emyaka ebiri.

 Bimwe aha birikuteganisa amagara g’omwana ari ahansi y’emyaka ebiri,
 nokumuzaariraho ondiijo mwereere. Naaba atakibaasa kwonka kandi nyina
 naaba atakiine bwire bwe bw’okumuteekyera ebyokurya bye nk’omwana
 ebyarikwetaaga. Nyina w’omwana naaba atakibaasa kuha omwana obureeberezi
 obu omwana arikwetaaga namunonga omu burwaire. Ekiraarugyemu, omwana
 tarikubaasa kukura gye nk’oku kyakubaire nikyetengwa.

 Eka erikufeerwa abantu baayo nainga erimu abapumpwire (abagufu munonga
 wagyeregyeranisa n’emyaka yaabo) terikubaasa kushemererwa n’okugwa gye.
 Okuhangaara kw’abaana kwayeyongyera, ekyetengo ky’okuzaara abaana baingi
 ahabw’okutiina rufu nikikyendeera.

 Obuhangaazi bw’abaana nibubaasa kutunguurwa haabaho kurekaho omwanya omu
 mazaara, kubariisa gye, kumanya enkura nungi, kubatangira endwara, kandi
 n’okugira omuhendo gw’abaana abu eka erikubaasa kureeberera.

2. Amabeere gonka nikyo kyokurya na kyokunywa ky’omwereere omu myezi yaabo
 ena y’okubanza. Abeereere baine kutandikikraho kwonk baaheza kuzaarwa
 bati. Bashemereire kuguma nibonka kuhisya emyaka ebiri nainga
 kurigiirira nk’oku kiraabasike. Ba nyina b’abaana nibeetenga obuhwezi
 kuruga omu maka gaabo, abariraanwa, ab’ebyamagara, abakozesa, hamwe
 n’ebigombe by’abakazi kugira obuhame reero bakonsya kandi bakagira
 obwire buraingwa bw’okwonsya.
 [pic]

Omukazi araayonsya omwana we kumara emyaka ebiri ahabw’ogwo (mushaija)
orikwenda ngu kibe kityo. Kwonka ogwo (mushaija) aryashashura ebyokurya
hamwe n’ebijwaro omu buringaaniza.
 ( Holy Qur’an: Surat Baqara 2:233)
Abaami tibaine kuba nibabinga abakazi baabo barikwonsya ahabwokuba ekyo
nikireetaho kuburwa ahagati y’omwana na nyina. Abantu b’eka baaba baine eki
babuzirwe, tibarikubaasa kushemererwa.

3. Aha myezi ena, omwana nayetaaga ebyokurya ebindi kwongyerera aha
 mashereka. Omwana otakahikize myaka eshatu (3) aine kuba naarya emirundi
 ebiri nainga ishatu omu izooba. Ebyokurya by’omuka biine kuba birimu
 ekiriisa bibone kuha omwana amaani ag’arikwetaaga. Eki nikimanyisa kumuha
 buri byokurya omu buringaaniza. Ahabw’oburungi bw’eka y’omusiraamu,
 abafumbo baine kuha abaana baabo ebyokurya byokwongyerera ebyo ebiri omu
 ka ahabw’okwenda ngu bakure gye.

4. N’obu okwonsya kwine omugasho gw’okureka omwanya ahagati y’abaana, kwo
 ahabwa kwo, tikurikumara kureetaho ogwo mwanya.

Omukazi orikwonsya naabaasa obutatwara nda omu muringo gw’ebyashoboorwaho
 ahaifo:-
 • Yaaba atarikuza mu micwe/kwezi: omukazi tarikutwara yaaba atakagurukira
 kuza omu micwe/kwezi kuruga yaazaara.
 • Yaaba naayonsya obwire bwona: okwonsya kushemereire kubaho obwire
 bwona, emishana n’ekiro ahu omwana araayendere kwonka. Okwonsya
 kushemereire kutandikiraho omwana yaaheza kuzaarwa ati.
 • Omuntu atakahikiza myezi mukaaga aherize kuzaara: omukazi yaamara
 emyezi mukaaga azaire, okwonsya kwonka takaabaasa kukwesiga nk’omuringo
 gw’okutanga ruzaaro.

Kutunga kurungi omwana ahagati y’enzaaro, amaka hamwe n’abafumbo baine
kuhikiirira abashaho abatendekirwe.

5. Kugamba, kuzaana, n’okworeka rukundo ni bikuru aha kukura kw’omwana omu
 mubiri, bwongo n’omu mitwarize. Kwongyerera aha kukura kwomubiri, abaana
 biine ebindi byetengo bibiri ebirkuru aha kukura kw’obwongo hamwe
 n’emitwarize.
 • Rukundo: abaana boona nibeetaaga rukunda n’enkorengana nungi
 n’abantu abakuru abari kubafaho. Enkorengana egi hamwe n’omwana kumanya
 ngu abandi bamwiniire rukundo ni kikuru aha kukura kw’ebicweka
 by’omubiri ebiri omunda ahu tutarikureeba. Nibwo burugo bw’enkurakurana
 y’omwana kumanya ngu arinzirwe.

 • Kukuza obwongo: obwongo bw’omwana nangwa n’omubiri nibyetaaga
 obuhwezi kugira ngu bikure. Ebintu bishatu ebirikuhwera omuri ekyo
 ni: orurimi, okuzaana hamwe na rukundo. Omwana naayetenga kugamba
 nawe, kumumwenyera, kumukirigiita, kumuhurikiza, hamwe n’okumuhabura
 kugarukamu arikugamba nainga arikugira eki yaimusya.

 Obugabe bw’omwana obu arikwiha aha muzaire n’okureeba ngu omuzaire
 yaamwegyesa okuhandiika, kwoga … hamwe n’okumuha buri kimwe omu
 bwijwire.

 (Hadith- eikiriziibwe al-Baihaqi )

Abaana nibeega barikukora. Nahabwekyo, omwana yaaba naakura, naayetaaga
obugabe bw’okuzaana n’okujumbura ebindi. Kumwikiriza kuzaana hamwe
n’okumuha ebyokuzaanisa n’okumuhabura nibyo bikuru aha bukoryo bw’okukuza
omwana.

Ababw’eka nungi y’omusiraamu, abasiraamu baine kuteekateekyera amaka gaabo
kwenda ngu abafumbo babone obwire bw’okuba n’abaana kandi bakabaha rukundo.
Abaana abarikutunga rukundo kuruga aha bazaire baabo nibagira obwesigye
hamwe n’obutaterebuka. Abaana nk’abo nibabaasa kwereeberera baaba
baakuzire.
6. Abaana bashemereire kuba nibakuzibwa omu mwanya gurimu obusingye,
 barikufiibwaho kandi guri ogu ihoreere. Eki nikimanyisa ngu abaana
 nibaheebwa ebikuru omu magara gaabo nk’ebyokurya, ebyokujwara,
 ah’okuraara, hamwe n’eby’amagara. Abaana bashemereire kukuzibwa omu ka
 erimu ihe na nyina barikutuura hamwe. Abaana baine obugabe kumanya
 abazaire baabo kandi n’okushemerewa nabo. Omwana otakahikize myaka eshatu
 aine kuba naariisibwa emirundi etaano nainga mukaaga omu izooba.

 OBUTUMWA BUKURU

 Abaana nab a nyina baabo nibeetaaga obuheereza bw’okubarinda hamwe
 n’okubatambira oburwaire obariiremu kuteerwa ebikatu by’okwerinda,
 kwegyesebwa aha by’amagara, kutambirwa hamwe n’okumanya ebirikukwata
 aha magara.

Eka nungi erimu okushemererwa n’okugwagye eshemereire kuha abantu baayo,
haakiri kyamushana na kyakiro omu izooba.

Abantu b’eka nungi y’omusiraamu bashemereire kuba baine ebijwaro haakiri
bw’emiringo eshatu, buri kijwaro kiine omurimo gwakyo: ekyokusiibamu,
ekyokugyendana, hamwe n’eky’emirimo. Aboojo n’abaishiki tibashemereire kuba
nibaraara hamwe namunonga kutandikira aha myaka ikumi (10) kugarura
ahaiguru.

 Yegyesa abaana baawe kushaba aha myaka mushanju, bafubire baabura
 kushaba aha myaka ikumi kandi mutabaraaza hamwe, buri omwe araare
 wenka.

 (Hadith- ekaikirizibwa Ahmad Ibn Hanbali ).

Eki nikimanyisa kutunga omwanya gw’aboojo bonka n’obw’abaishiki bonka,
kwahura ebitanda hamwe n’eby’okweyarira. Aho niho abazaire bashemereire
kuteekateekyera amaka ahabwokuba ebyo byona nibyetaaga sente.

Eeka nungi y’omusiraamu eine kurya kumwe haakiri omurundi gumwe omu izooba.
Eki nikihwera ab’eka kumanyana n’okukorera hamwe. Eki kandi nikihwera
abazaire kwegyesa abaana emicwe y’obuhangwa.

Ahabw’eka nungi y’omusiraamu, abantu boona abari omu ka bashemereire
kutunga obujanjabi. Abaana nab a nyina bashemereire kutunga obuhwezi
bw’okwerinda endwara hamwe n’okutambirwa otairemu okuteerwa ebikatu
by’okwerinda, kwegyesebwa ahaby’amagara, kutambirwa hamwe n’obuhabuzi
ahaby’amagara. Amaka gaine kubiika sente z’amagara.

Murinde abaana batagwa omu mitega y’abantu b’emize mibi
nk’okusadaaka/kuhonga, erikutwara amagara gaabo. Ebintu bibi nka okushara
obukazi bw’abakazi, kuguza abaana, kukozesa abaana bato, kubagyema
kushwerwa/kushwera, kubagyema kuteerana, hamwe n’okutwara obaana bato omu
mahe. Omwana ari omu buremeezai nk’obwo ahaiguru hamwe n’obundi, niwe
ashemereire kubanza yaatunga obuhwezi. Aba kukira munonga nibakira kuba
enfuuzi n’abaishiki.

7. Abaana b’aboojo hamwe n’abaishiki boona baine omugasho. Eeka
y’omusiraamu erimu okushemererwa n’okugwagye terikushoroora mu baana.
Aboojo n’abaishiki boona nibinganisa omugasho.

 :ﻗﺎﻝ ﺗﻌﺎﻟﻰ
 [pic]

 Mube abaringaaniza aha baana baanyu nk’oku mwakwenda ngu nabo
 babaringanirize.
 ( Hadith- ekaikirizibwa Al-Suyuti )

Abaana bashemereire kugira obugabe n’emigisha erikwingana hatarimu
kushoroora omu boojo hamwe n’abaishiki.

We (Ruhanga) naaha abaishiki ogwo ou arikwenda kandi aboojo nabo abaha ogwo
ou arikwenda.

( Holy Qur’an: Surat Al-Shura 42:49)

Kukunda aboojo, okanga nainga okabura kufa aha baishiki nikkjumirirwa
munonga omu busiraamu.
8. Abaana boona bashemereire kutunga obwegyese. Eka nungi y’omusiraamu
neekora kyona ekirikubaasika kureeba ngu abaana boona baayega. Eki kirimu
okwega ediini hamwe n’eby’ensi. Abazaire baine obujunaanizibwa bw’okwegyesa
abaana baabo ediini y’obusiraamu. Kansi baine kubeegyesa emicwe mirungi
kandi babeegyese kwerinda emihanda ya sitaani nk’okunywa amaarwa, kunywa
enjaga, hamwe n’obushambani.

Kwega n’obujunaanizibwa bwa buri musiraamu, abashaija n’abakazi.

 (Hadith- ekaikirizibwa by Al-Bukhari)

English translation?

Abaana beegire nibarahuka kumanya aha birikukwata aha kuteerana, kuzaara
gye, kurya gye n’endeeberera y’abaana.

Kwegyesa abaana ahaby’okuteerana kurugiirira aha myaka ei baine nikihwea
abaana kwetekateekyera bukuru kandi nikireetera omwana kwerinda kuteerana
atakashwire/atakashwirwe hamwe n’okugira enda akiri omu mushogoyo.

Okwega nikikyererezaho emyaka y’okushwera /kushwerwa kandi kihwera aha
kutwara enda y’okubanza. Abakazi abashomire nibamanya omugasho
gw’okukyebeza enda n’okutunga obujanjabi omuntu yaaba aine enda. Eki
nikikyendeeza amagara g’omukazi kuza ahari bugyengye yaaba aine enda.

Obwegyese nibuhindura aha nteekateeka y’abooja aha baishiki hamwe n’abakazi
boona okutwarira hamwe. Aboojo nibeega kuha abaishiki/abakazi ekitiinisa.
Nibakyetegyereza ngu abaishiki nabo nibabaasa kukoragye nk’aboojo. Aboojo
ku barikukura bakaba abaami, nibaha abakyara baabo obuhwezi hamwe
n’ekitiinisa. Eeka erimu abantu bateegire, tekaatunga mashemererwa
n’obugwagye ahabwokuba abateegire tibarikutunga kumanyisibwa n’obwengye
buhikire kuruga omu bandi bantu.

9. Amaka gashemereire kuteekateeka kugira abaana abu barikubaasa kwegyesa.
Eeka yaaba eine abaana baingi neegira oburemeezi bw’okubareeberera namunoga
omu bunaku obu obw’emihendo y’obwegyese erikuguma neeyeyongyera ahaiguru.
Abaana bateegire nibaza aha bugyengye bw’okubonabonesebwa namunonga abo
abarikwenda kubakozesa, kuteerana nabo kandi obumwe nibaza omu bikorwa
by’okuguza emibiri yaabo. Bumwe aha bugabe bw’abaana omu busiraamu
n’obugabe bw’okwega kandi n’okumanya ngu esente zoona z’okwega niziruga omu
mihanda mirungi (halal).

Amaka g’abantu baingi nigatwara ebintu bingi kandi gata omu mutego
abarikugareeberera gw’okutunga ebintu nainga sente omu mihanda etahikire
kwenda ngu bahe abaana ebi barikwenda. Omurangi akaragiira ngu esente
n’ebintu byona by’obwegyese bw’abaana biine kuruga omu mihanda ehikire.
Hanabwekyo, kihikire kureeba ngu abaana abaazaarwa baine ebintu
ebiraabareeberere.

 OBUTUMWA BUKURU

Obwegyese nibuhindura aha nteekateeka y’abooja aha baishiki hamwe n’abakazi
boona okutwarira hamwe. Aboojo nibeega kuha abaishiki/abakazi ekitiinisa.
Nibakyetegyereza ngu abaishiki nabo nibabaasa kukoragye nk’aboojo. Aboojo
ku barikukura bakaba abaami, nibaha abakyara baabo obuhwezi hamwe
n’ekitiinisa.

Omushogoyo

Omu kacweka aka:
1. Obushwere bw’ab’emyaka eri ahansi ya 18 nibuta amagara ahari bugyengye.
2. Kugira enda oine emyaka eri ahansi ya 18 nikuta amagara g’omwana na
 nyina ahari bugyengye.
3. Kuteerana otakashwirwe nainga otakashwire n’ekibi.
4. Abari omu mushogoyo bashemereire kumanyisibwa aha bikwatiraine
 n’okuteerana hamwe n’amagara g’okuzaara.
5. Abaishiki abari omu mushogoyo tibashemereire kubaahuramu.
6. Abari omu mushogoyo bashemereire kuraburwa aha bikwatiraine n’okunywa
 ebibazi ebirikushisha obwongo hamwe n’okuteerana, kuteera zaara hamwe
 n’obushambani.
7. Abari omu mushogoyo bashemereire kugambirwa obujunaanizibwa bwabo aha ka
 yaabo neihanga ryona.

 OBUTUMWA BUKURU

 Abato, aboojo n’abaishiki, nibabuzaabuzibwa namunonga aha bikwatiraine
 n’amagara gaabo g’okuteerana hamwe n’okubaakubaasa kwerinda oburemeezi
 bw’okutwara enda hamwe n’endwara ezirikureetwa omu kuteerana.

Omushogoyo

Abari omu mushogoyo nibo abo abari ahagati y’emyaka 10 kuhisya 19
y’obukuru. Omu Uganda, eminyeeto yo eri ahagati y’emyaka 18 na 30.

Omushogoyo nibwo bwire obu omuntu arikuba naahinduka kuruga omu bwana kuza
omu bukuru. Omu bwire obu, nihabaho empinduka mpango omu boojo n’abaishiki
aha mibiri yaabo nangwa n’omu bwongo. Kandi nibwo bwire obu barikugyerezaho
buri kimwe otaireho n’okuteerana.

Ebintu ebi abari omu mushogoyo barikukora nibirugwamu bingi ebimwe ni bibi.
Okuteerana nikurugamu enda ezitarikwetaagwa. Bimwe aha birikuruga omu
kutwara enda n’okuruga omu ishomero, kuburwa obutooro kandi n’okuguma
nooteganisa abazaire kuguma nibakuhwera. Aha bikwatiraine n’amagara,
niharugamu oburemeezi omu kuzaara, okufa kwabeereere hamwe n’aba nyina
nakwo nikweyongyera, okurya kubi hamwe n’okukura kubi. Okwihamu enda nakwo
kuri ahaiguru. Enshonga ezi ahaifo nizibaasa kuzibira endwara (nainga
amagara mabi) hamwe n’okufa (enfu) ezirikureetwaho enda z’abari omu
mushogoyo.

1. Obushwere bw’abari ahansi y’emyaka 18 nibuta amagara ahari bugyengye.
Abazaire bashemereire kutegyereza abaana babanze baahisya emyaka 18 babone
kubareka kushwera/kushwerwa. Omu maka maingi g’abasiraamu, abarikutwara
enda bari omu mushogoyo ni baingi ahabw’okuba abaana nibashwerwa bakiri
bato batandika n’okuzaara kare. Kushwera/kushwerwa kare ni kimwe aha
birikureetaho obutabanguko omu maka, kandi n’enshonga nkuru aha kureetaho
abakazi batashwirwe barikukuza abaana bonka kukanya.

2. Kutwara enda omwishiki atahikize myaka 18 nikita amagara g’omwana na
nyina ahari bugyengye. Ahabw’enshonga z’amagara zonka, tihariho mwishiki
ashemereire kuba naatwara enda atakahikize myaka 18. Omukazi naaba
atakahamire ngu abase kuzaara omwana atakahikize myaka 18. Abaana
barikuzaarwa abaana batakahikize myaka 18 obwire obwingi nibazaara abaana
batahikire kandi batainemu karemeezi. Abaana nk’abo nibakira kufa omu mwaka
gwabo gw’okubanza. Ba nyina babo baana nabo nibaba bari ahari bugyengye.
Babies born to women younger than 18 years are more likely to be born
prematurely and weigh too little at birth. Such babies are much more likely
to die in the first year of life. The risks to the mother’s own health are
also greater.

3. Okuteerana kutari mu bufumbo n’ekibi. Abazaire baine kugira
obujunaanizibwa bw’okukuza abaana kurungi kandi baine kubahabura
kutateerana batakashwire/batakashwirwe. Obusiraamu nibuzibira kuteeranira
aheeru y’obufumbo obwikiriziibwe. Nibuzibirira kimwe okuteerana
kw’abatakashwire nainga abakatakashwirwe hamwe naabo abaashwire kwonka
bakashambana.

Omukazi nainga omushaija ou murikwatira omu bushambani, mumuteere kibooko
igana (100) obutamusaasiramu na kakye.

 ( Holy Qur’an: Surat Nur 24:2)

 [pic]
Mutarihika haihi n’obushambani, ahabw’okuba n’ekikorwa kibi munonga kandi
n’omuhanda gwa sitaani ogurikurabamu ebindi bibi bingi.

 ( Holy Qur’an: Surat Isra 17:32)

Abari omu mushogoyo baine kugambirwa ebi byona omu kubakuza. Kuteerana
otakashwire/otakashwirwe nikireetaho enda ezi oteteekateekire hamwe
n’okuziihamu. Kwihamu enda nikibaasa kureetaho okufa namunonga orikugiihamu
yaaba atatendekirwe. Okwihamu enda n’abantu batatendekirwe nikiita enkumi
n’enkumi z’abakazi buri mwaka.

Kuteerana otakashwire/otakashwirwe nikita emishogoyo ahari bugyengye
y’okukwatwa endwara zirikurabira omu kuteerana otairemu akakooko ka
siriimu. Enda ezirikuruga omu mishogoyo nizireetera abaana baaruga omu
ishomero kandi nizireetaho obutambanguko omu maka g’emishogoyo yombi.

4. Abari omu mushogoyo bashemereire kutunga obuhabuzi hamwe n’okuheebwa
amagyezi aha birikukwata aha kuteerana n’ahamagara g’okuzaara. Abato,
abaishiki n’aboojo nibabaihabaihwa aha bikwatiraine n’amagara gaabo
g’okuteerana hamwe n’oku baakubaasa kwerinda oburemeezi burikureetwa
kuteerana otakashwirwe. Nibeetenga kumanya bingi kandi baine kuheebwa
obuheereza kandi abarikubaha obuhereza n’abari kubakyebera baine kukuuma
ekihama kandi baine kubaha ekitiinisa haza baine kwikiriza. Abazaire baine
obujunaanizibwa bw’okwegyesa abaana baabo omu muringo oguhikire.

Obugabe bw’omwana aine kuruga aha muzaire we n’omuzaire kwegyesa omwana …
kandi kumuha buri kimwe ekihikre…

 (Hadith – ekiikirizibwa Al-Baihaqi)

Abazaire nabo baine obujunaanizibwa bw’okwegyesa n’okuhabura abaana
ahabikwatiraine n’okuteerana obwo barikukwatanisa naba Imaamu b’emizigiti
hamwe n’amashomero g’ediini.

Abaana okweyongyera kutwara enda, kuzaara abaana bakiri bato hamwe
n’okwihamu enda byona nibyoreka obuteegyesebwa n’okuburwa kuhaburwa
abakuru.

Abaana b’aboojo n’abaishiki nibeetaaga obwegyese oburikukwata aha kuteerana
ahabwokweteekateekyera obwa nyensya baaba baakuzire. Abaana abaishiki
nibenda kwega kweshariraho kandi beege okugamba ekibari aha mutima bataine
nshoni obwo otaireho n’okwega aha by’okwegaita.

Abaana aboojo nabo nibenda kwegyesebwa aha by’okuteerana kandi amaani
gashemereire kuza aha kubagana obujunaanizibwa n’abakazi omu nshonga
z’okuteerana n’okuzaara kandi n’okuha ekitiinisa ebi abakazi
barikweshariramu n’emyoga yaabo.

 [pic]

Kandi bumwe ahabumanyiso bwa Ruhanga n’okubahangira abahwezi kuruga omuri
imwe ngu mutuure omu busingye nabo mwijwire rukundo hamwe n’okusaasirana.
 (Holy Qur’an: Surat Roum 30:21)

Egi Ayat neegamba aha nkorengana y’abantu b’omu maka kuruga ahari rukundo,
kwetegyerezana, kuhaana ekitiinisa, kugirirana embabazi hamwe
n’okusaasirana kandi eshemereire kukozesebwa kubagana obujunaanizibwa
ahagati y’omushaija n’omukazi.

5. Abaishiki abari omu mushogoyo tibashemereire kwahurwa. Abaana b’aboojo
n’abaishiki boona baine omugasho. Nahabwekyo boona baine kutunga obwegyese
omu muringo gumwe, batungye obujanjambi hamwe n’emirimo. Omu busiraamu
entaaniso eri ahagati y’abashaija n’abakazi ekwatiraine n’okusingiza
Ruhanga kwonka ti enkura yabantu (gender) ha by’ensi.

 [pic]

Imwe bantu mwe. Tukabahanga kuruga omu mukazi n’omushaija kandi twabakora
amahanga n’enganda ngu mumanyane. Reeba! Lo! Abantu abarikukundwa
(Ruhanga) n’abo abaraabe bahikiriire nibo turaahe ebirungi.

 (Holy Qur’an: Surat Hujurat 49:13)

Abaishiki hamwe n’abakazi bato namunonga efuuzi hamwe n’abooro nibeeshanga
omu buremeezi bw’okuteerana kandi abantu baingi nibabakozesa eby’enshoni,
bababonabonesa kandi beeshubura. Nahabwekyo, nibetaaga kwegyesebwa
n’okuhaburwa, obujanjabi hamwe n’ebyokukora.

6. Abari omu mushogoyo bashemereire kuraburwa n’okuhanwa obutakozesa bibazi
ebirikushiisha obwongo, kumara gateerana, kuteera zaara hamwe
n’obushambani.

Eeka hamwe n’abatuuragye babi nibibaasa kushiisha abaana bari omu mushogoyo
kandi bashemereire kubyetantara. Emishogoyo eshemereire kwetantara akakungu
akarikubaasa kubata omu kunywa amaarwa n’okukozesa ebibazi birikushiisha
obwongo.

 [pic]
Imwe baikiriza mwe! Ebirikusinza hamwe n’okuteera zaara … ni bibi munonga,
n’ebya sitaani. Murekye ebyo bihemu mubone kutunga ebirungi. Enteekateeka
ya sitaani n’okureeba ngu haabaho obwangani ahagati yaanyu, mwaba abanywi
hamwe n’abazaani ba zaara, mwayebwa Ruhanga kandi timwijuka na kushaba
(Okusaara).
 (Holy Qur’an: Surat Maida 5:90-91)

Kukozesa ebibazi birikusinza hamwe n’okuteera zaara nibimwe aha bintu
ebirikureetaho endwara zirikureetwa omu kuteerana, obubengye, endwano hamwe
n’okufa gateerana.

7. Emishogoyo eshemereire kumanya obujunaanizibwa bwayo aha ka hamwe
n’eihanga ryona. Obujunaanizibwa bw’abari omu mushogoyo aha bazaire
nibworekwa omu nyegyesa eri omu Koraani kandi bufunziibwe ahaifo:

Omwe nainga bombi kubarahisye emyaka yabukuru, mutabagambira ebyakarebure,
nainga mukababinga, kwonka mugambe nabo omu kitiinisa. Muboorekye embabazi,
ekitiinisa hamwe eifubo reero mugambire mukama muti: Mukama wangye!
Basaasire! ahabwokuba bakanyorora bandeeberera obu naabaire ndi muto.
 ( Holy Qur’an: Surat Al-Isra 17:23-24)

Kuruga omuri egi Ayat, nitubaasa kwihamu ngu obujunaanizibwa bw’abaana aha
bazaire burimu:-
 • Kugambira kurungi abazaire. Obutabagambira kubi kandi kugamba nabo
 neifubo.
 • Kuta ekitiinisa omu biteiso byabo. ‘otaribabinga.’
 • Kubatwaza gye n’embabazi hamwe na rukundo. ‘kandi kubagirire embabazi
 neifubo’.
 • Kubashabira orikwebaza ebi baakukoreire omu buto obwo orikugira, “Mukama
 wangye basaasire.” Kwongyerera aha bujunaanizibwa obwo, omwana aine
 obundi bujunaanizibwa nk’oku burikushoboororwa ahaifo:
 o kukorera enkwatanisa y’eka, abakuru n’abandi bantu b’omuka kubaha
 ekitiinisa.

 o Kukozesa okumanya kwe ahabw’oburungi bwa boona. Emishogoyo
 teshemereire kuba neerekwa aha rubaju omu kuteekateeka n’okuha obuheereza
 abatuuragye b’ekyaro. Eminyeeto eine kihango eki erikugasa omu ka hamwe
 n’aha kyaro nahabwekyo teshemereire kurekwa aha rubaju.

 o kurinda n’okwongyera amaani omu by’obuhangwa omu nkoregana ye n’abandi
 bantu. Eki kishemereire kukorwa omu mutima gw’okugumisirizana,
 kwikirizana, kuteisa hamwe n’okwebuuza aha bandi hamwe n’okwongyera aha
 micwe y’abantu boona.

 Mutabani! Guma oshabe obutoosha, kora ekyamazima kandi oyangye
 ekitahikire; kandi ogire obugumisiriza. Eki nikiba nikyoreka okugira
 ekigyendererwa omu kukora emirimo yaawe.

( Holy Qur’an: Surat Luqman 31:17)
Enshonga z’abakazi n’abashaija

Omu kacweka aka:-
1. Abakazi n’abashaija bakahangwa barikwingana.
2. Abakazi n’abashaija bakahangwa kurindana.
3. Abakazi nibashabwa kwega nk’abashaija.
4. Tihariho oshemereire kugyema omwishiki nainga omukazi kushwerwa.
5. Abaana b’aboojo n’abaishiki boona baine omugasho kuruga aha izooba eri
 baazaarwa.
6. Kubonabonesa abakazi n’abaishiki ni kibi ahabw’eka nungi y’omusiraamu.

 OBUTUMWA BUKURU

 Abashaija bashemereire kuhwerwa kwejumbira omu nshonga z’okwihaho
 abakazi n’abaishiki omugisha gw’okukora emirimo y’abashaija kwenda ngu
 okwahura omu bantu kwahwaho omu kugaba ebintu.

Enshonga z’abakazi n’abashaija
Enshonga z’abakazi n’abashaija nikimanyisa enkora y’okwahura omu bashaija
n’omu bakazi omu miringo mingi. Obusiraamu nibutwara enshonga ezi nka
kikuru. Abakazi nibaingana n’abashaija omu miring maingi nk’ediini, entuura
hamwe n’okukunda eihanga. Abakazi tibashemereire kugyemwa ab’omuka nainga
abarikubareeberera kushwerwa, bashemereire kweshariraho. Omu bushwere,
omukazi ashemereire kukuuma eiziina rye ry’obukazi. Omu by’entaasya, aine
kweyemerezaho. Aine kukozesa esente ze nk’oku arikwenda. Nk’omuzaire,
omukazi naamanywa nka kikuru omu kukunda abaana n’okuguma nabo. Omu
busiraamu, omukazi aine obugabe bw’okugamba aha bugabe bwe kwonka omu
muringo murungi. Omushaija aine obujunaanizibwa bw’okubanza omu nshonga
z’amaka. Omushaija niwe murinzi kandi mureeberezi w’eka. Okwahukana
nokwabantu bingi abarikukitwaara, omunyikiriza y’obusiraamu, abakazi
nibaikirizibwa kwejumbira omu nshonga z’eihanga, zentuura kandi baine
obugabe bw’okukora, ekintu ekyaabare kitariho kuruga ira. Obutumwa obu
ahaifo nibuza kuhwera kwetegyereza enshonga z’abashaija n’abakazi
ezirikureetaho okushemrerwa omu ka nungi y’omusiraamu:

Abashaija n’abakazi bakahangwa barikwingana. Omu busiraamu entaaniso eri
ahagati y’abashaija n’abakazi neekwata aha bya Ruhanga, kwonka ti ha kukura
kw’abantu (gender). Abashaija bashemereire kujumiirira enshonga
y’okwahuramu omu bashaija n’abakazi namunonga obutaikiriza bakazi kukora
nainga kwejumibira omu bintu bimwe n’abashaija hamwe n’okwahura abakazi
obutabaha bintu nk’eitaka. Omu busiraamu, abakazi nabo biine
obujunaanizibwa bw’okurwanirira ediini yaabo, ebintu hamwe neitaka nk’oku
kirikworekwa omu Ayat ahaifo:
 [pic]

 Mugyende omu maisho, yaaba mwine ebyokurwanisa nainga mutabiine,
 murwanirire ebintu byanyu hamwe n’amagara gaanyu ahabw’enshonga ya
 Ruhanga …
 (Holy Qur’an: Surat Tawbah 9:41)

Kwonka, egi Ayat taine kuba neekozesebwa kuta amagara g’omukazi omu buzibu
hamwe n’omu ntaro ahabwokuba nikibaasa kureetaho okumubonabonesa namunonga
kumugyema kuteerana nawe hamwe n’okumuhamba.

1. Abashaija n’abakazi, buri omwe n’omurinzi wa mugyenzi we. Abashaija
baine kuhwera abakazi baabo namunonga omu bwire bw’omukazi ainiremu enda
kuhisya aha kuzaara. Abashaija bashemereire kufayo aha nshona y’eby’amagara
g’okuzaara. [pic]

Abaikiriza, abashaija n’abakazi n’abanywani; nibakunda ekihikire kandi
bange ekibi …
 (Holy Qur’an: Surat Tawbah 9:71)

 [pic]

Abashaija n’abarinzi b’abakazi, ahabwokuba Ruhanga akabakora baine amaani
maingi kusinga abakazi, kandi ahabwokuba nibabayamba kuruga omu bi biine.

 (Holy Qur’an: Surat An-Nisa 4:34)

Okutaho oburyo kw’abashaija kukuuma abakazi baabo n’abaana ni kikuru aha
magara marungi n’okushemererwa kw’eka y’omusiraamu.

Abakazi baine kwega nk’abashaija. Abazaire baine kuheerera abaishiki hamwe
n’aboojo bataine kushoshora baishiki omu kwega. Kwegyesa omukazi ni kimwe
aha bintu bikuru ebi eihanga ryakubaasa kukora. Okwega kwomwishiki kwine
ebirungi bingi otaireho kukyerererwa kushwerwa n’okuzaara omwana
w’okubanza. Nikigaruka kikyendeeza aha kutwara enda kw’abaana bakiri omu
mushogoyo hamwe n’omuhendo gw’abaana ogu omukazi aine kuba naazaara.
Abazaire n’ebyaro byona bashemereire kurekyera aho kushorora omu baana aha
nshonga y’okwegyesa aboojo n’abaishiki.

2. Omwishiki nari omukazi tibashemereire kumugyema kushwerwa. Omu kutoorana
abashaija, abakazi baine obugabe burikwingana n’obwabashaija. Obusiraamu
nibwikiriza omukazi kweshariraho kushwerwa ahabwokuba obushwere nibubaasa
kushazibwamu omukazi yaaba agyemirwe.

Omukazi tashemereire kuba naagyemwa kushwerwa. Ashemereire kuba
ayekundiire. Omwishiki oshugaine nawe ashemereire kuba naayeshariraho …
(Hadith- ekaikirizibwa bwa Sahaba)

Abazaire tibaine kugyema baishiki baabo omu bushwere. Abaishiki
batakahikize myaka 18 tibashemereire kuba nibashwerwa ahabwokuba nikita
amagara gaabo ahari bugyengye.

5. abaana aboojo hamwe n’abaishiki nibinganisa omuhendo kuruga aha izooba
eri baazaarirwaho. Obusiraamu nibwenda oburingaaniza ahagati y’aboojo
n’abasishiki kandi tiburikwikiriza kushoshora baana kuruga ahaizooba ryabo
ry’okubanza omu magara g’ensi.

 [pic]
Kandi omwe omuri bo ku arikutunga amakuru g’okuzaarwa kw’omwana
w’obwishiki, agira omwirima aha maisho n’okugwibwa kubi. Naayeshereka
kuruga omubandi bantu ahabwokutekateeka ngu yakora eihano. Atandiika
kw’ebuuza ati: Omwaana ngume nawe nyikirize kushwaara? ninga muzike
ahuriire?Omumazima! okusharamu oku (okukuziiika omwana ahuriire)
n’okwobusiisi.
 ( Holy Qur’an: Surat Al-Nahl 16:58-59)

 [pic]
Ruhanga niwe muhangi w’iguru n’ensi. Naahanga eki Akunzire. Akahanga
omushaija n’omukazi omu kukunda kwe n’enteekateeka ye.
 (Holy Qur’an: Surat Al-Shura 42:49)

Kukunda omwojo akaba niwe yaatunga obuhwezi otairemu okwega n’okujanjabwa
tikirikwikirizibwa mu busiraamu. Abaana boona baine kutunga okumanyisibwa,
obwegyese, n’obuhereza obundi omu buringaaniza hatariho kubashoroora.

6. Kubonabonesa abakazi n’abaishiki ni kibi ahabw’eka nungi y’omusiraamu.
Omu Uganda, abakazi n’abaishiki mushanju ahari ikumi nibabonabonesebwa
abantu baabo namunonga abaami baabo. Kubonabonesa abakazi n’abaishiki
nikibagarura enyima; nikikyendeeza imikorere yaabo, kitwara obwire
bw’okukura emirimo y’eka, kandi nikibaasa kureetaho na rufu. Amaka marungi
gaijwire okushemererwa g’omusiraamu tigashemereire kuzamu butabanguko
n’okubonabona nk’okwo. Abantu boona abari omu ka omwo bashemereire
kushemererwemu nk’abaamwo. Eeka y’omusiraamu eine kutuura omu obusingye,
hakabaho okuhwerana n’okwetegyerezana ahagati y’omwami n’omukyara hamwe
n’abandi bantu omu ka. Hashemereire kubamu rukundo ekirikumanyisa
kukundana, embabazi, omukago hamwe n’okuhwerana. Obusingye nikimanyisa
kusaasirana ekirimu kwetegyerezana, kugarukana, hamwe n’okwemerana.

Obugabe bw’okuteerana n’okuzaara

Omu kacweka aka:
1. Abakazi be’enda bashemereire kugira obugabe bw’amagara.
2. Abantu baine obugabe bw’okushwera/kushwerwa n’okukora amaka.
3. Abantu hamwe n’abafumbo baine obugabe bw’okwega n’okumanyisibwa.
4. Obusiraamu nibwikiriza obugabe n’okuringaniza hamwe n’obutashoshora mu
 bantu.
5. Kukuma ekihama hamwe n’eby’omu mubonano ni kikuru ahabikwatiraine n’ebyo
 ebirikukwata aha bafumbo.
6. Eeka hamwe n’ekyaro bishemereire kutunga obuhereza burungi bw’amagara,
 otaireho obwo oburikukwata aha magara g’okuteerana n’okuzaara.

7. Abakazi, abashaija, eminyeeto hamwe n’abantu boona aha kyaro baine
 kukora ebibiina by’okutunguura omutindo gw’obuheereza bw’eby’okuteerana
 n’amagara g’okuzaara.

 OBUTUMWA BUKURU

 Obwegyese bw’abaishiki ni kikuru omu kutunguura omutindo gw’ebyamagara
 g’eka, kureeteho okukyendeera kw’abaana n’abakazi abarikufa buri mwaka.
 Obwegyese bw’aboojo nikubahwera kwikiriza abaishiki hamwe n’abakazi
 nk’abagyenzi baabo omu ntunguuka.

Obugabe bw’okuteerana n’okuzaara

Ahabw’eka nungi y’omusiraamu, obugabe bukuru bw’abantu hamwe n’abafumbo
n’okweshariramu omuhendo, omwanya hamwe n’obwire bw’oktungiramu omwana
hamwe n’okutunga okumanyisibwa hamwe n’oku baakubaasa kubihikaho kandi
n’obugabe bw’okutunga kumanyisibwa aha magara g’okuteerana n’okuzaara.
Kwongyerera ahari ekyo, okusharaho kw’enshonga z’okuzaara kushemereire
kurugamu kwahurwa, kugyema n’okubonabonesa. Obutumwa obu ahaifo nibwija
kuhwera kwetegyereza obugabe bw’okuteerana n’okuzaara n’oku byakubaasa
kureetaho okushemererwa n’okugwa gye omu ka nungi y’omusiraamu.
1. Obugabe bw’amagara bwine kuteebwa omu nkora kukuuma amagara g’abakazi
agari omu kabi baaba baine enda. Ekigyendererwa n’okukyendeeza aka kufa
kw’abakazi omu bwire bw’okuzaara nk’okufa kurugiriire aha buzibu bw’enda.
Obusiraamu nibwikirizana n’obugabe bw’amagara ahabwokuzibirira kimwe okwita
omuntu ahabw’enshonga yoona. Abakazi kufa barikuzaara ahabw’obutafayo,
kuremwa kumanyisa abantu aha nshonga z’okuteerana n’okuzaara nabye
nibibaasa kuza omu.

 [pic]
Kandi omwana w’omwishiki owaaziikirwe ahuriire ku arabuzibwe enshonga
eyamwisize; ebihandiiko ku biriija; buri omwe aryayehozaho.
 (Holy Qur’an: Surat Al-Takwir 81:8-14)

Kukora aha nshonga z’okufa kw’abakazi barikuzaara nikimanyisa
obujunaanizibwa aha rurengo rw’eka hamwe n’orw’ekyaro kyona omu:-
• Kuha abakazi obwegyese oburaabahwere kukozesa kurungi okumanyisibwa okuri
aha mibazi hamwe n’okugikozesa gye.
• Kutunguura embeera y’abakazi kubahwera kweshariramu aha buhereza
bw’amagara obu barikwenda.
• Kwongyera aha buheereza bw’ab’enda, kutendeka abazaarisa hamwe n’okuha
obuhwezi bwa bwangu.
• Kuha obuheereza bw’okureetaho omwanya ahagati y’amazaara.
• Kwegyesa aha by’amagara, kuteerana, n’enshonga z’abashaija n’abakazi
hamwe n’okworora gye abaana.
2 . Abantu baine obugabe bw’okushwera/kushwerwa bakakora amaka.

 [pic]

Mushwere abo abatakashwirwe omuri imwe kandi abarikutwaza gye … abashaija
n’abakazi.
( Holy Qur’an: Surat Al-Nur 24:32)
Imwe basigazi mwe! Omuri imwe orikubaasa kureberera amaka, ashwere.

Arabic version?

(Hadith – Eikiriziinweho Al-Bukhari na Muslim)

Obushwere n’obujunaanizibwa bw’amaani nahabwekyo bushemereire
kuteekateekyerwa kurungi. Boona abarikwenda kutaaha omu bushwere
bashemereire kwikirizana obushwere butakabaireho. Abaishiki n’aboojo
nibashemereire kugyemwa kushwera nainga kushwerwa. Kutaaha omu bushwere
otakahikize myaka 18 nikikuta ahari bugyengye y’omuhondano omu maka,
n’amaka kushenyuka. Nikigaruka kita amagara ahari bugyengye. Kurugiirira
omu ntuura y’abantu, abaana bato tibarikubaasa byetaago by’obushwere.
Abaana baingi omu ka nibeetaaga ebintu bingi kandi nibabaasa
obutashemererwa ahabwobutabahika.

Eeka nungi y’omusiraamu erimu okushemererwa n’okugwa gye eyemereire aha
musingye gw’obushwere bwikiriziibwe. Obushwere bushemereire kwikirizibwa
ediini. Kumara agatuura n’omushaija obwire obwingi otagisirwe nkoku
obusiramu burkuragira, nikireetaho obutabanguko omu maka omuheru
n’okutaana.

3. Abantu hamwe n’abafumbo baine obugabe bwokutunga kumanyisibwa hamwe
n’obwegyese. Abantu hamwe n’abafumbo nebetaaga kumanya aha nshonga
ezirikukwata aha kuteerana hamwe n’amagara g’okuzaara. Abakazi bateegire
bari ahari bugyengye y’endwara baaba batarikumanya omugasho gw’okukyebeza
enda. Hariho obwegaago bw’okutendeka omuntu w’okuhwera omukazi w’enda buri
kuza kuzaara, kumanya obumanyiso bw’amagara mabi omukazi yaaba atakagizire
nda na yaaba aine enda, omugasho gw’okurya ebyokurya by’ekiriisa omukazi
yaaba aine enda, hamwe n’eki omukazi w’enda ashemereire kukora kuzaara
omwana w’amagara marungi. Abantu hamwe n’abafumbo biine kumanya omugasho
gw’obutazaara kumwe-kumwe hamwe n’okuzaara abaana abu eka erikubaasa
kureeberera. Individuals and couples should also be informed of the need
for birth spacing and balancing family size with family resources.
Kuhikiiriza omwoga gw’okumanyisa n’okwegyesa nikyo aha bingu ebikuru
by’orikuha abakazi n’abashaija obwengye n’amagyezi, obukoryo hamwe
n’obumanzi oburikwetaagwa omu kwejumbira omu ntunguuka.

Obwegyese nibuhwera abakazi kwetegyereza ebirungi n’ebibi ebiri omu myonga
yaabo y’obunyakare kandi kuhinduka nainga kuhindura kurugiirira aha mbeera
erikuba eriho.

Abakazi beegire nibwire obwingi nibeebaasa, nibeejumbira omu mirimo bakore,
beerondere obujanjabi bwabo hamwe n’obwabaana baabo.

Okutunguura omutindo gw’obwegyese bw’abaishiki n’abakazi nikireetaho
kukyerererwa kushwerwa kandi kikyendeeze ha kugira enda omu bwire
bwomushogoyo hamwe n’okugira eka erimu abantu bakye.

Obwegyese bw’abaishiki ni kikuru aha kutunguura amagara g’eka, kukyendeeza
aha kufa kw’abaana n’abakazi. Obwegyese bw’aboojo nibureetaho okwetegyereza
kandi buyamba kumanya ngu abakazi n’abaishiki ni bagyenzi baabo omu
ntunguuka.

Obwegyese nibuhwera aboojo kwetegyereza omwoga gwabo nk’abashaija,
beeyihemu eky’okumanya ngu n’abategyeki beetegyereze bamanye ngu
n’okukwatanisa nainga kukorera hamwe.

Abazaire, abeebembezi, hamwe n’abatuuragye boona baine omurimo muhango
kureeba ngu abaishiki baabaasa kuza ahaishomero, bagume mu kandi beegye
obukoryo oburaabasinguze aha mirimo n’omu byaro byabo.

 ﺭﻭﺍﻩ ﺑﺨﺎﺭﻯ (ﻛﻠّﻜﻢ ﺭﺍﻉ ﻭﻛﻞ ﺭﺍﻉ ﻣﺴﺆﻭﻝ ﺭﺍﻋﻴﺘﻪ ) :ﻗﺎﻝ ﺭﺳﻮﻝ ﺍﷲ ﺻﻠّﻰ ﺍﷲ ﻋﻠﻴﻪ ﻭﺳﻠّﻢ
Buri omwe omuri imwe n’omuriisa, haza omuriisa aine obujunaanizibwa aha
matungo ge.

Hadith Al-Bukhari

4. Obusiraamu nibwikiriza obugabe bwokuringaaniza hamwe n’obutashoshora omu
muringo gwona.

Obugabe obu bushemereire kwihwayo bukatangira amateeka nainga ebiragiro
ebitarikwikiriza abaishiki kuguma omu ishomero hamwe n’enkora y’amaka gamwe
gamwe garikushoshora aboojo gakabura kufa aha baishiki omu bintu
by’obwegyese, ebyokurya, hamwe n’obujanjabi. Eeka tekaabaasa kushemererwa
n’okunaanuka haaba harimu okushoshora.

Kushoshora omu myaka nakyo tikihikire kandi mushemereire kukyehara kwenda
ngu abaana nabo bagire obugabe bw’ebibagambira ab’ebyamagara kukumwa
nk’ebihama nk’oku kiri omu bakuru. Okushoshora ba kirinju nakyo tikihikire,
mukyehare.

5. Kukuuma ebihama hamwe n’ebikoriirwe omu mubonano nikyetaagwa namunonga
kukuuma ebirikukwata aha muntu ebi abantu n’abafumbo barikuha ebarikuha
obuhereza. Ekiragiro ekirikukwata aha bihama kishemereire kwihwayo kukuuma
ebihama by’abantu boona abarikutunga obuhwezi bw’okwegaita n’okuzaara ngu
bitakaamara gabiha abantu abandi batari ebu kirikukwataho. Ebihama omu ka
ni kikuru kandi kiine kuheebwa ekitiinisa.

 [pic]

Imwe baikiriza! Mutaritaaha omu maju gatari gaanyu kuhisya obu muraatungye
orusa …...Eki ni kirungi ahari imwe kwenda ngu mukore ekihikire.
( Holy Qur’an: Surat Nur 24:27)

 Eeka erikwatura ebihama byayo aheeru aha bantu abandi neetunga obuzibu
kandi terikutunga mashemererwa n’obugwagye.

Ebihama by’eka ebi abeeka barikugambira abarikuha obuheereza nibyenda
kurindwa gye obutabigambira bandi.
6. Ab’eka hamwe nab’ekyaro boona bashemereire kutunga obujanjabi burungi
otaireho obwo oburikukwat aha magara g’okuteerana n’okuzaara. Obugabe
bw’okutunga obujanjabi bushemereire kumanywa kurinda amagara g’abakazi
abarikubaasa kufa ahabw’oburemeezi bw’enda ahabw’okuburwa ah’okwiha
obujanjabi.

 OBUTUMWA BUKURU

 Ni kikuru kukuuma ebihama ebi abantu baagambira abarikuha obuheereza.

... omwe ahari imwe ku arikiza amagara, araaba yaakiza amagara g’abantu
boona.
( Holy Qur’an: Surat Maida 5:32)

Amaka n’abantu boona biine kuhwera abakazi b’enda namunonga okubahwera oha
kubatwara ow’omushaho baaba bari aha nda nainga barikuzaara.

Abashaho baine kureeba gye abakazi babagumye kandi babahabure kukozesa kuta
omu nkora ebi baabagambira. Abashaija baine kuhwera abakazi baabo baaba
biine enda.

7. Abakazi, abashaija, eminyeeto hamwe n’ekyaro kyona baine kukora ebibiina
by’okutunguura obugabe bw’okuteerana hamwe n’okuzaara.

Abakazi bashemereire kugira omuhimbo gw’okukora ebibiina kumanya aha
birikukwata aha nfa y’abakazi barikuzaara, bakore emirimo erikubareetera
sente hamwe n’egyo erikubayamba.

Obusiraamu nibuha obugabe abakazi n’abashaija kwejumbira omu bikorwa
by’ensi hamwe n’okukora emirimo y’ensi oteebirwe kushuubura. Ebyafayo
ebihandiikirwe nabyo nibyoreka ngu abakazi bakaba baza omu myanya y’abantu
boona hamwe n’omu ntaro.
 :ﻗﺎﻝ ﺗﻌﺎﻟﻰ

 [pic]

Abaikiriza abashaija n’abakazi n’abanywani. Nibakora ekihikire kandi banga
ekitahikire kandi bashaba kuha zakat bagaruka baikiriza Ruhanda n’entumwa
ye – Ruhanga naija kubasaasira. N’ekyamazima, Ruhanga n’owahaiguru kandi
tihariho orikumwingana.

 (Holy Qur’an: Surat Al-Tawbah 9:71)

Ebibiina nibibaasa kukorwa kuhwera abashaho nainga ab’eby’amagara nka
abazaarisa b’aha kyaro, hamwe n’abazaarisa abashaho, kukora omurimo murungi
omu kutunguura ebuheereza bw’eby’amagara. Ebibiina by’eminyeeto nibibaasa
kukorwa kuhwera aha kumanya enshonga z’abari omu mushogoyo kandi
n’okubaakubaasa kubahwera. Ebibiina bya tuhwernane nibibaasa kuhwera
abakyara abari aha bisha kuhika aha w’eby’amagara nainga omushaho. Ebibiina
by’abakazi nabyo nibaasa kuhwera omu kutayo eiraka ry’okuhaga abashaija
n’ekyaro kyona kuhwera abakazi b’enda.

 Obutumwa bukuru

 Obusiraamu nibuhamya abashaija n’abakazi ngu biine obugabe
 bw’okwejumbira omu mirimo y’ensi nk’obushuubuzi.

Endwara ezirikureetwa omu kuteerana

Omu kacweka aka:

1. Siriimu teine mubazi kandi neerabira omu kuteerana, omu shagama, nainga
 abaana abatakazairwe kugiiha ahari ba nyina.
2. Abafumbo boona biine kwegyendesereza omu by’okuteerana obutaza heeru
 y’obufumbo.
3. Okwerinda kukwatwa akakooko akarikurwaza siriimu, abantu hamwe
 n’abafumbo baine kumanya kandi kwerinda ebirikubata ahari bugyengye.
 Abakazi abaine akakooko karikurwaza siriimu biine kuhikiirira abashaho
 baaba nibenda kugira enda.
4. Abo boona abarikwenda kushwera/kushwerwa bashemereire kubanza
 baayekyebeza akakooko ka siriimu batakashwire/batakashwirwe.
5. Abazaire bashemereire kugambira abaana baabo oku baakubaasa kwerinda
 siriimu.
6. Abaana abooroirwe kurungi biine emicwe mirungi nibabaasa kwerinda kumara
 agateerana ekirikubaasa kubata ahari bugyengye y’okutunga akakooko
 karikurwaza siriimu.
7. Eeka hamwe n’ekyaro ebyarwaire nainga byarwaize siriimu nibetaaga
 obuhwezi n’okureebererwa.
8. Amaka hamwe n’ebyaro biine kutaho oburyo kurinda abakazi n’abaana ebintu
 ebyakubaasa kubareetera kukwatwa akakooko karikurwaza siriimu.
9. Okusiraamura nikukyendeeza aha buzibu bw’okukwatwa akakooko karikurwaza
 siriimu kandi abantu biine kukutamu amaani. Abasiraamu nibo biine
 kutunguura enshonga egi omu bandi. Enkora y’okoshomesa abantu (Dawa)
 ahakyaro

 OBUTUMWA BUKURU

 Ahabw’okugira ngu abakazi bakye beegire, abaingi tibarikumanya
 ebirikukwata ahari siriimu hamwe n’okubaakubaasa kugyerinda.

Endwara ezirikureetwa omu kuteerana

Endwara ezirikureetwa omu kuteerana ezirikumanywa nka (STDs) nendwara ezi
abantu barikutunga baateerana n’abo abazirwaire.

STDs ezirikukira kubonabonesa abantu n’enziku, ebihooya, ebizimba omu
bukazi, na siriimu. STDs nizireetera ozirwaire obuzibu bwingi nk’okuba
engumba, kansa y’ebicweka by’omubonano, kwihamu enda, kuzaara obwana
butahikire, omwana kufeera omunda, hamwe n’abaana kuzaarwa biine obuzibu.
STDs nizongyera kuzanzaaza akakooko karikureeta siriimu.

STDs namunonga siriimu nizitabangura amaka, zireeteho okufa n’okufeerwa
omuntu w’omuka arekeho abaana b’enfuuzi. Ahabw’eka nungi y’omusiraamu,
abafumbo biine kwerindira kimwe endwara ezirikureetwa omu kuteerana.

Akakooko akakurwaza siriimu/siriimu n’ekizibu kyeihanga ryona. Buri ihanga
nirigitiina ahabwokuba abantu barikwingana miriyoni 34 omunsi yoona bakaba
biine akakooko omugwa 2010. Akakooko ka siriimu nikiita ahabw’okurwanisa
abaserukare boona omu mubiri bakahwamu reero endwara ezindi zikabura
ekyazirwanisa. Omugwa 2010, abantu barikwingana miriyoni 1.2 bakaba biine
akakooko ka siriimu, kandi enfuuzi zo zikaba ziri miriyoni 1.2. aha bantu
barikwingana emitwaro nshanju (700,000) abaine kuba nibatunga omubazi
gurikuhwera ahari siriimu, emitwaro abiri na mukaaga (260,000) bonka bakaba
nibatunga omubazi ogwo. Siriimu niyo ndwara y’okubanza omu Yuganda omu
kureetaho omuraaro mubi omu bantu kandi neerya munonga esente z’eka hamwe
n’eihanga.

Okushoba kw’akakooko akarikurwaza siriimu nikuruga omu muringo gwako
ahaifo:
 • Omuhanda gwako mukuru ahu karikurabira n’omukuteerana.
 • Nikakira kukwata abo abakiine amaani g’okukora. Abantu aba kandi nibo
 biine entaasya n’enshohoza. Embiika y’esente neekyendeera omuntu ku
 arikukwatwa siriimu ahabw’okuba naaba naazikozesa kujanjabwa.
 • Okukora nikukyendeera aha rurengo rw’omuntu ahabwokuba omuntu
 naaremererwa kuhinga nari kuza aha murimo. Aha rurengo rw’eka, okukora
 nikukyendeera ahabwokuba abantu nibamara obwire barikureeberera
 omurwaire w’akakooko ka siriimu.

 Ahabw’entaasya kuguma neekyendeera omu ka, omurwaire obumwe nibamwima
 obujanjabi hamwe n’obuhwezi bwa banywani be nabwo bubure. Eki
 nikimureetera kutuntura, kuteekateeka munonga hamwe n’okwetamwa. Eka
 erimu omuntu nainga abantu baine akakooko karikurwaza siriimu
 terikubaasa kushemererwa n’okugwagye.
 • Abantu abaine akakooko akarikurwaza siriimu nibarikureebekaho burwaire
 bwona kumara obwire buraingwa reero omuri obwo bwire nibabaasa
 kuturiza abandi.
 • Siriimu neekwata abantu abakiine amaani g’okukora nahabwekyo neekora
 kubi entaasya y’amaka hamwe neihanga ryona.
Akakooko nikakira kurabira omu bintu ebi ahaifo:-
 • Kuteerana n’omuntu aine akakooko nikuhisya obucweka burikwingana 75-
 80% ahari abo abarikumanywa.
 • Omwana kugiiha omuri nyina yaaba naazaarwa nikitaho obucweka 15-20%
 ahari abo abarikumanywa.
 • Kukozesa eshagama erimu akakooko nikitaho obucweka butarikwingana 2%
 ahari abo abarikumanywa.
 • Kukozesa hamwe ebintu birikushara nainga birikucumita
 bitashanyaraziibwe nikireetaho obucweka butarikuhika 1% ahari abo
 abarikumanywa.

Omubaro gw’abaana abarikuzaarwa baine akakooko karikurwaza siriimu nibaguma
nibeeyongyera. Omuri Uganda, nikiteekateekwa ngu abaana 150,000 abari
ahagati y’abatakahikize mwaka kuhisya aha myaka 14 (0-14) biine akakooko
karikurwaza siriimu. Omu Uganda nabwo, obucweka burikwingana 18%
bw’abarikukwatwa akakooko ka siriimu busya n’abaana barikukaiha ahari ba
nyina. Akakooko nikasheenya amaka hamwe neihanga kandi kazibire aha kuhika
aha bigyendererwa by’eka eby’okushemererwa n’okugwa gye. Obutumwa oburi omu
kacweka aka nibuza kuhwera kuhindura ekintu ky’obusaasi eki.

1. Siriimu teine mubazi kandi neerabira omu kuteerana, omu shagama, nainga
abaana abatakazairwe kugiiha ahari ba nyina.
Tihariho kamanyiso koona akarikworeka ngu omuntu aine akakooko ka siriimu
kuhisya obu omuntu araarware akareeta obumanyiso bwa siriimu. Abantu
nibabaasa kureebeka gye nk’abandi boona. Omuntu weena orikweteekateekaho
kuba aine akakooko akarikurwaza siriimu aine kwekyebeza. Akakooko ka
siriimu nikaruga omu muntu kuza omu ndiijo omu miring egi:-

 • Omu shagama, omu maizi g’arikuruga omu kuteerana ag’ogwo aine akakooko
 karikurwaza siriimu garikuruga omu muntu kuza omu ndiijo. Akakooko
 karikurwaza siriimu reero nikajanjaara kuruga omu mushaija kaza omu
 mushaija, omu mushaija kuza omu mukazi nainga kuruga omu mukazi kuza
 omu mukazi.
 • Kweteera omubazi gw’ebikatu. Kubagana empitirizo n’ebikatu
 bitashanyariize ahabw’okwenda kweteera ekikatu n’omuringo ogundi
 ogurikujanjaaja akakooko akarikurwaza siriimu.
 • Kuta eshagama omu muntu etakyebeire.
 • Omukazi aine akakooko kukaturiza omwana otakazairwe.
2. Abafumbo boona baine kuteeranira omu bufumbo kutari kumara g’ateerana.
Eki nikimanyisa ngu tihariho mufumbo aine akakooko arikukareetera ondiijo
nainga abafumbo bahamire hamwe.

Omuhanda omurungi gw’okwetantara siriimu akakooko karikurwaza siriimu
n’okuguma hamwe mwesigiine nk’abafumbo otaine kakooko, obutaza kuteerana
n’abaheeru. Omu busiraamu, eki nikimanyisa omukazi/omushaija ou ogaisirwe
nawe.

Kuteerana otakashwire/otakashwerwe hamwe n’obushambani tibirikwikirizibwa
omu busiraamu ahabwokuba nibuta omuntu ahari bugyengye y’okukwatwa akakooko
ka siriimu omu bizibu obundi bwona. Ahu omuntu arikukoma n’abantu abu
arikuteerana nabo, nibwo bunkenke bu arikuba ariho kutunga akakooko ka
sireemu.

3. Kwerinda bugyengye y’okukwatwa akakooka ka siriimu abantu n’abafumbo
biine kumanya ebirikugireeta.

• kuteerana n’abantu barengire ahari omwe. Aba nibabaasa kuba abantu
baingi ahu omuntu arikuteerana n’gu aha ndiijo. Abafumbo nk’abo nibaba
bari nk’abari omu bwa maraaya nainga abaine abakazi baingi ekirikumanywa
nka polygamy. Obusiraamu nibuzibirira kimwe okuteerana otashwirwe hamwe
n’obushambani.

 [pic]

Mutarihika haihi n’obushambani ahabwokuba n’ekibi kya sitaani kandi
n’omuhanda gw’ebindi bibi.

( Holy Qur’an: Surat Isra 17:32)

 [pic]

Omushaija n’omukazi abarikwatirwa omu bushambani, mubateere kibooko igana
(100) obutabasaasira …

( Holy Qur’an: Surat Nur 24:2)
Enyiriri ezi (Ayats) zishemereire kwihwayo nk’obujurizi kurabura abaikiriza
obuzibu oburi omu butaba bwesigwa n’okututeerana n’abantu batari bamwe na
bamwe.

 • Kunywa amaarwa hamwe n’ebindi ebirikusinza

 [pic]
Imwe baikiriza mwe! Ebirikusinza hamwe n’okuteera zaara n’ebihemu bya
sitaani. Mwehare ebihemu ebyo mubone kutunguuka n’okugwagye.

 ( Holy Qur’an: Surat Maida 5:90-91).

Amaarwa hamwe n’ebindi ebirikusinza nibita omuntu ahari bugyengye
y’okutunga akakooko akarikurwaza siriimu ahabwokuba nibizibira orikubinywa
kuteekateeka kurungi ngu ayehare akabi. Egi shuura omu Koraani nabwo
neegambira abaikiriza ngu batakaareka amarwa hamwe n’ebirikusinza byonka,
kwihaho ebyo bihemu byona otairemu n’obushambani.

• kushwera efaakazi zitakyebeirwe kakooko ka siriimu.

 [pic]
Imwe baikiriza mwe! Timurikwikirizaibwa kushwera nfaakazi zitaikiriize ….

( Holy Qur’an: Surat An-Nisa 4:19)

Omu buhangwa bumwe, omushaija ku arikuheza kufa, abarumuna nainga bakurube
nainga obundi abatabani b’omukazi ondiijo nibahungura enfaakazi hamwe
n’ebintu by’omushaija. Obusiraamu tiburikwikiriza mucwe gurikushwaza
nk’ogu, ahabw’okuba abantu ti bintu by’okuhungura.

Kuhungura enfaakazi eine akakooko karikurwaza siriimu n’omuhanda mukuru
gw’okujanjaaja akakooko ka siriimu, nahabwekyo n’ogw’okwerinda.

 • Kuteerana barikurabira omu kibunu nikireetera abarikuteerana kujwa.
 • Kuteerana n’omuntu weena arikweteera ebikatu.
 • Kwiha ebintu aha muntu ekirikubaasa kureetera abakazi baataaho omu
 bikorwa bitahikire.
 • Endwara ezirikurabira omu kuteerana nk’enziku, ebihooya, hamwe neezo
 ezirikureetaho ebironda omu bicweka by’omubonano nibireka omuntu
 yaakwatwa akakooko ka siriimu juba.

4. Abakazi biine akakooko ka siriimu baine kubanza baahikiirira omushaho
 bakatagizire nda.

 Abakazi baine akakooko karikurwaza siriimu emigisha yaabo y’okuzaara
 omwana akaine neingana obucweka 50%. Abaana abaingi abarikuzaarwa
 n’akakooko nibafa batakahikize myaka eshatu y’obukuru. Nahabwekyo,
 abakazi baine akakooko bashemereire kuronda obuhwezi batakagizire enda
 ahabw’okwenda ngu batungye obuhwezi bw’okurinda omwana ari omunda
 obutakwatwa kakooko.

5. Abantu abarikuteekateeka kushwera/kushwerwa bateekwa kwekyebeza kakooko
 batakatahire mu bushwere. Obutenda ngu habeho okuturizana akakooko
 n’okukaha omwana ari omunda, ni kikuru ngu abantu beekyebeza akakooko ka
 siriimu batakashwire/batakashwirwe.
 Abatakashwirwe/abatakashwire tibashemereire kuteerana. Abo boona
 abarikuhabura abatakashwire bashemereire kubahamiza oburemeezi
 bw’okukwatwa akakooko karikurwaza siriimu kandi babeehanangirize
 kwerinda ebirikukareeta.

 Kuteerana omuntu atakashwire nikibaasa kureetaho endwara ezindi
 z’okuteerana nk’enziku, ebihooya ezirikubaasa kureetaho obugumba,
 kwihamu enda, kuzaara oburengye, hamwe n’abaana kuzaarwa bari
 ebimburimburi zaaba zitatambiirwe.

6. Abazaire bashemereire kuhabura abaana baabo kwerinda kukwatwa akakooko
 akarikurwaza siriimu. Kwongyerera aha kwerinda n’omurigirwa waawe,
 nimubaasa kukuuma abaana banyu obutakwatwa kakooko karikurwaza siriimu.
 Eki nookibaasa waaba noomanya emiringo ei waakubaasa kwerindamu akakooko
 ka siriimu.

 Obugabe obu omwana aine kuruga aha muzaire we n’omuzaire kumwegyesa
 kuhandiika hamwe n’okuziha/kwoga… nokumuha omu bwijwire.

 ( Hadith- ekaikirizibwa Al-Baihaqi )

7. Abaana abakuziibwe kurungi kandi baine emicwe mirungi nibabaasa kwerinda
 kuza omu bikorwa birikubareetera akakooko ka siriimu.
 Abazaire biine obujunaanizibwa bw’okwegyesa abaana baabo enyikiriza/ediini
 y’obusiraamu. Baine kubeegyesa kushaba, kusiiba, obwesigwa, hamwe
 n’okwerinda emize mibi ya sitaani nk’okunywa amaarwa,enjaga,
 n’obushambani.

 [pic]
 Mutabani! Guma oshabe, oyangye ekibi, kandi ogumisirize na buri
 kimwe ekiraakuteganise.

 ( Holy Qur’an: Surat Lukman 31:17)

Tihariho kirungi nk’omuzaire kusigira omwanawe eitungo ry’okumukuza gye.

( Hadith- ekaikirizibwa al-Tabarani )

Obujurizi bw’emiringo ebiri oburi ahaiguru nibugamba aha kukuzibwa omu
diine hamwe n’omu micwe erikwanga ekibi.
8. Eeka hamwe naabo boona abaine akakooko ka siriimu hamwe n’abarwaize
 nibeetaaga obuhwezi. Nibeetaaga obujanjabi nk’emibazi y’okutamba
 oburwaire n’obusaasi. Abarwaire munonga hamwe naabo abaayehwire amasiko
 nibeetaaga kushabirwa n’okuhurira ebya Ruhanga.

Abarwaire siriimu nibabaasa kufa gye/n’obusingye baaba batungire okuhaburwa
ahabya Ruhanga. Obu n’obujunaanizibwa bw’abaikiriza. Abarwaire boona hamwe
n’amaka gaabo hamwe n’abarwaize nibeetaaga kuhumurizibwa hamwe
n’okuhaburwa.

Obuyambi nk’ebyokurya, ebijwaro, hamwe n’ebyokwerinda ebyabajanjabi
nibwetaagwa abarwaire hamwe n’amaka gaabo. Enfuuzi ezireesirweho siriimu
nizetaaga obuyambi kuruga ahari ab’eka abakiriho obw’ebyokurya,
n’okugumizamu kwega. Abekyaro bashemereire kuronda ebigombe ebirikuha
enfuuzi obuhwezi. Abaana abu abazaire baabo bafiire aha bwa siriimu
bashemereire kurindwa obutabaisa naku, n’obutababonabonesa. Obusiraamu
nibuhabura aha kuhwera n’okureeberera abarwaire n’amafuuzi hamwe n’enkwate.

 [pic]

Nibakuuma endahiro zaabo kandi nibatiina eizooba eri omwangizi araajanjaare
haihi ha hare. Kandi nibarya, ahabwa rukundo ya Ruhanga mugihe enfuuzi
n’embohe.

(Holy Qur’an: Surat Insan 76:7-8)

Endahiro eziri omu Ayat egyo aha ruguru nizimanyisa endahiro ez’ebya
Ruhanga. Harimu obumanyiso oburikukwata aha booro, enfuuzi hamwe n’embohe
nka:
 • Embohe omu bya Ruhanga.
 • Abo abataine kantu koona kandi batiine kireeberera.

 • Abo abataine ki baine omu by’empiiha n’ebyentuura.

Ebintu bishatu ebyagambwaho aharugur nibiikirizana n’embeera y’abarwaire ba
siriimu. Egi Ayat eshemereire kwihwayo nk’obujurizi kwongyera abaikiriza
amaani kureeberera n’okuhwera abarwaire ba siriimu hamwe n’amaka gaabo
ahabwa Ruhanga.
9. Amaka hamwe n’ekyaro kyona bishemereire kugyezaho nk’oku birikubaasa
kurinda abakazi obutakwatwa kakooko. Emicwe y’obuhangwa nk’egyo
erikwikiriza kushwera abakazi baingi, kuhungura enfaakazi, hamwe
n’obutabaha bintu byona nibimaraho abakazi obushoborozi bw’ekwasariraho
kibareetere kuba aha rutezo rw’okukwatwa akakooko ka siriimu. Ahabw’okugira
ngu abakazi bakye nibaza omu ishomero, abaingi tibarikutunga kumanya aha
birikukwata ahari siriimu hamwe n’oku omuntu yaakubaasa kugyerinda.

Omu bushwere bw’abakazi bingi aha mushaija omwe, kukwatwa akakooko ka
siriimu ni kingi omu bakazi kukira abashaija ahabwokuba omushaija omwe
yaaba aine akakooko, naakaturiza abakazi baingi abu aine. Abakazi abaingi
nibabaisibwaho abashaija, nangwa ti mu kubareeberera kwonka, kwihaho
n’okusharaho omu nshonga z’okuteerana. Eki nikireka baaza ahari bugyengye
y’ebibatarikwenda otaireho n’okuteerana n’omushaija ou barikumanya ngu aine
akakooko ka siriimu.

Ahabw’eka nungi y’omusiraamu erimu okushemererwa n’okugwa gye, buri muntu
weena namunonga abakazi, abooro, abateegire hamwe n’abaana baine kuheebwa
omugisha g’okwega kandi ebi bishemereire kwebembezibwa byorekyerere
n’ebikorwa ebindi. Kuha abantu obukugu nikyenda ngu abandi bamanye
omugasho n’obugabe bw’okumanya obwengye, okweshariraho, hamwe n’okugira
omurimo. Abasiraamu baine kutunguura eby’empurizigana namunonga omu bakazi
ahabwokwenda ngu ebyokumanya bijanjaare. Abakazi, eminyeeto hamwe
n’abashaija bashemereire kutunguura enshonga y’amaka amarungi agaijwiremu
okushemererwa.

Okusaraamura nikikyendeeza bugyengye y’okukwatwa akakooko karikurwaza
siriimu kandi kushemereire kuhagirwa abasiraamu nk’okukora okushomesa
(Dawa).

Kusiraamura kikikyendeeza bugyengye y’okukwatwa akakooko ka siriimu. N’obu
okusiraamura kuraabe kutarikutangira kimwe kakooko ka siriimu, kushemereire
kutunguurwa nk’enyongyerero y’okuhweraho kutangira akakooko ka siriimu
namunonga omu bashaija. Omu muringo gw’okukora okushomesa (Dawa),
abasiraamu bashemereire kutunguura okusiraamura omu byaro byona nk’omuringo
gw’okukyendeza bugyengye y’okukwatwa akakooko ka siriimu.

 OBUTUMWA BUKURU

 Omu maka agarimu omushaija aine abakazi baingi, kukwatwa akakooka
 karikurwaza siriimu ni kwingi omu bakazi kukira abashaja ahabwokuba
 omushaija omwe naaturiza abakazi be boona.

 [pic]

Ruhanga naayenda ngu otungye buri kimwe; t’arikwenda ngu mubonabone.

( Holy Qur’an: Surat Baqara 2:185)

 [pic]

Nka Zakariyo oku yaashabire Mukama we! Arikugira; Mukama wangye! Ninkushaga
ngu ompe abaana abahikiriire …

( Holy Qur’an: Surat Al-Imran 3:38)
-----------------------

•
</runya>
<runya id="file2565107" filename="conserve_ankole_rw.pdf">
THE NEED TO CONSERVE THE ANKOLE LONGHORN
CATTLE OF UGANDA: A COMMUNITY PERSPECTIVE;
USING THE LIFE APPROACH TO DOCUMENTATION OF THE
ANIMAL GENETIC RESOURCES:
Nyabushozi, Kiruhura District, South Western Uganda
Between February and April 2009

By Elizabeth Katushabe for Pastoral and Environmental Network in the
Horn of Africa (PENHA) in collaboration with League for Pastoral Peoples
and Endogenous Livestock Development (LPP) and the LIFE Network
Africa with financial support from HIVOS – Novib Oxfam Biodiversity Fund,
Miserior and Swedbio

1

OKUSIIMA
Nitusiima ak’omutaano HIVOS-Oxfam Novib Biodiversity Fund, Misereor, Swiss Agency
for Development Cooperation (SDC) na Swedish International Biodiversity Programme
(Swedbio) aha kitebe kya Swedish Biodiversity (CBM) aha bwokutuha empiha
ezitwakozeise kutebekanisa enkiiko, kubugana abantu batari bamwe n’okuhandiika
ekihandiiko eki.
Ebiteekateeko ebiri
z’okukihandiika.

omukihandiiko

eki

tiby’ebigombe

Abariisa ba Nyabushozi, Kiruhura District, Uganda

KAMPALA
OKWAKASHATU 2009

(i)

ebyatuheire

sente

(ii)

EBIRI OMUKIHANDIIKO
•
•

Obukomoko....................................................................................................1
Omuringo gukyahandiikirwemu...................................................................1

1.
•
•
•
•
•

Ebikweitse aha nte z’enyankore n’ensi eyizahangirwemu.........................2
Mapu ya Uganda erikworeka ebicweka ebirimu ente.......................................2
Okw’ente z’enyankore ishisha..........................................................................2
Ente z’enyakore nishangwa omumyanya egi...................................................3
Ekicweka ekirikwororagye ente z’enyankore....................................................3
Mapu ya Uganda erikworeka ebyanga bya Nkore............................................3

2. Emichwe n’eby’obuhangwa...........................................................................4
•
Oburugo bw’ente y’enyankore n’amakuru g’eiziina Nkore“Ankole”..................4
•
Abantu ababandize kuriisa ente z’enyankore...................................................4
3.
•
•
•
•
•
•
•
•

Obukuru n’emigasho ebiri omukuriisa........................................................4
Ebirikutungwa omunte z’enyankore n’emigasho yaabyo
4
Emigasho y’obuhangwa
5
Eby’okurya
5
Emigasho y’entasya
5
Okushomesa
5
Emigasho y’emibazi
5
Emigasho y’okuhinga
6
Obuzaare bw’abantu n’ente omubuhangwa bwa Nkore
6

4.
•
•

•
•
•
•
•
•
•
•

•
•

Okworora n’okubikirira

Endiisa n’endeberera y’ente z’enyankore
Ente z’enyankore nizetenga kurebererwagye kwonka
tizirikwetenga endeberera ey’omutaano
Obunaku bw’ente zemeramu
Emyaka y’enyena eyemeraho
Obunaku obw’ente eheza kugarukamu kwema bwanyima y’okuzaara
Omuhendo gw’enyena ente z’enyankore zizaara buri kuzaara
Amazaara g’ente y’enyankore erikuzaara omumagara gaayo
Amazaara agarikugumaho
Ebiro by’ente y’enyankore erikuhangaara
Ebigyendererwa by’okucooka ente z’enyankore
(okutandika n’ekikuru munonga)
Ebirungi eby’omutaano aha nte z’enyankore
Ebirungi n’ebizibu by’ezindi nte

(iii)

6
6
7
7
7
7
7
7
7
8
8
8
10

•
•
•
•

Enshonga ahabw’enki nitukozesa enimi kwemesa ente zaitu
Ekigyendererwa ky’okubikira
Ahitwiha ente z’okutunga n’enimi z’okubikira
Enimi eziturikwenda zoonka nizo zirikwemya

10
10
10
11

5.
•
•
•

•
•

Obwingi bw’ente

Obwingi bw’ente z’enyankore omunte zoona eziri omuri Nyabushozi
Ente z’enyankore ibaganikire omumyaka ikumi ehweire
Ente z’enyankore nitureeba ziriyo nihwaho kwonka kandi
nitubaasa kwirinda
Nizija kuchwekyerera ahabw’enshonga ezi
Nizija kutuuba kwonka zigumeho ahabw’enshonga ezi;

11
11
11

•

Ebitabo n’ebindi bihandiiko ebirikugamba aha nte z’enyankore

15

•

•
•

Ebindi ebikweitse ahakihandiiko

Ekyo’kubanza: Amaziina g’abariisa ababeire bari omurukiiko
orw’okuhandiika aha nte z’enyankore aha gomborora ya sanga,
Nyabushozi Kiruhura
Orukiiko rw’okubaanza, 4/3/2009
Orukiiko orwakabiri, 5/3/2009

16

16
17

•

Ekyakabiri: Amaziina g’abaana bishomero rya L. Mburo S.S.S
ababeire bari omurukiiko orw’okuhandiika aha nte z’enyankore
ahari Kanyaryeru 6/3/2009

18

•

Ekyakashatu: Amaziina g’abaandi baantu abaagambirwe nabo
ahabikwatiraine n’ekihandiiko eky’okurinda ente z’enyankore

21

•

Ekyakana: Ebibuuzo eby’abariisa bagyendeireho omu nkiiko
ezabaireho ez’okugamba n’okuhandiika aha nte
z’enyankore (English /Runyankore)

22

(iv)

11
12
12

OBUKOMOOKO
Ahagati y’okwakabiri n’okwataano 2009, itwe abariisa ba Nyabushozi, Kiruhura
district, tukakwatanisa n’abakozi ba PENHA Uganda, LPP na LIFE Network Africa,
kuhandiika aha nte zaitu z’enyankore. Ekiteekateeko kikatandika bwanyima
y’owayebembeire okuhandiika ekihandiiko eki, kuza omumushomo ogwabeireho
omukwakataano, 2007 omuri Addis Ababa, Ethiopia. Omushomo gukaba guri aha
“Kureberera ente z’enzaarwa omuri Africa, Ebishemereire kuteebwa omunkora,
Ebishemereire kutandikirwaho, Obugabe bw’abariisa n’ebishemereire kukorwa
omubiro by’omumeisho” Omushomo gukoreka ngu emiringo mingi ey’ente
n’egyenda necwekyerera ahabw’okwibikirira enjungu. Eki kikatuhabura ngu ente zaitu
ez’enyankore nazo zigyenzire nituuba kandi eki nikibaasa kuziretera okucwekyerera.

OMURINGO GUKYAHANDIIKIRWEMU
Tukakozesa omuringo gwa “LIFE“ ogwokuhandiika aha nte z’enzaarwa. Omuringo
ogu niguhwera bakama b’ente kuheereza ebiteekateeko byaabo aha nte zaabo
z’enzaarwa.
Entebekanisa ekakorwa, abantu ba Nyabushozi beija bagamba ahabikwatireine
n’okubarikureeba ente zaabo z’enyankore omubiro by’omumeisho n’okubakubaasa
kwirinda kureeba ngu tizacwekyerera
Eki kikakorwa kiti:
(1) Enkiiko ibiri zikurataine, ezabariisa aha gomborora ya Sanga.
(2) Orukiiko rw’abaana n’abashomesa ba Lake Mburo Senior Secondary School.
(3) Okutayayira amaka g’abariisa n’amarisizo ga gavumenti.
(4) Okwebuuza ahabashomesa b’amatendekyero ag’ahaiguru n’ekitongore kya
gavumenti ekirikurinda ente z’enzaarwa kureeba ngu tizacwekyerera (NAGRC).
(5) Okushoma ebihandiiko ebyahandiikirwe kare aha nte z’enyankore.
Abantu abaheire ebiteekateeko aha nte z’enyankore bakaba barimu abariisa, abashaho
b’enyameishwa, abantu abarikucondoza aha nte z’enyankore, abarikwirinda ngu
itacwekyerera n’abandi boona abarikukwatwaho omumiringo etari emwe. Abariisa 70
n’abandi bantu nibo babeire bari omunkiiko za Sanga, abaana 91 n’abashomesa 5
nibo babeire bari omurukiiko aheishomero n’abandi bantu 22 abashangirwe omumaka
gaabo na ahamirimo yaabo. Ahabantu 184 abahaireize ebiteekateeko byaabo
ahakihandiiko eki, 68 bakaba bari abakazi. Amaziina g’abantu gahandiikire aha muheru
gwekihandiiko eki.

1

Ebiri omukihandiiko eki nibyo biteekateeko by’abariisa ahabikwatireine n’ente zaabo
z’enyankore kurigirira okubyahandikirwe omunkiiko ezabeire aha gomborora ya Sanga,
Nyabushozi. Ebindi eby’ongyeirwemu n’ebiteekateeko by’abandi bantu omunkiiko
zitari zimwe na zimwe.
1.

EBIKWEITSE AHA NTE Z’ENYANKORE N’ENSI EYIZAHANGIIRWEMU

Okw’ente z’enyankore ishisha:
Ente zaitu z’enyankore ziine amahembe maraingwa kwonka hariho n’ezenkungu.
Enyankore niziba ziri ndeingwa, ziine amaguru n’omukundi bireingwa n’eibango rikye.
Niikira kuba ziri ez’ebihogo kwonka ezimwe ziine esiina, egaaju, amayenje, ebiremba
n’agandi mabara. Ziine amaisho makye, enyindo nkye n’amatu makye (kwonka obukye
bw’ebyo byoona niburigirira ekiwashishanisa). Ziine n’obwoya bukye kandi nijugagye.
Ente z’enyankore nizo zabandize omunsi kandi zigumire n’ahabwekyo nizemera
ebizibu bingi kandi zirya n’obunyatsi bukye.
Mapu ya Uganda erikworeka ekicweka ekirimu ente

2

Ente z’enyankore nishangwa omumyanya egi
Ente z’enyankore nishangwa omuri Nkore/ Nyabushozi n’ebichweka ebigihereire nka
Buganda, Bunyoro, Kasese, Luwero, Nakaseke, Nakasongora na Masindi kwonka
hati nishangwa na Karamoja hamwe n’omumahanga agahikire Uganda nka Karagwe
(Tanzania) na Rwanda. Abashomire nibatugira ngu hati nishangwa omunsi yoona na
buraaya nk’omumwanya gw’okurindiramu enyamaishwa ogwa Denver omuri Colorado
na Texas omuri America hamwe na Bungyereza. Okwo omuri Buraaya nibazeeta
“Ankole – Watutsi”.
Ekicweka ekirikwororagye ente z’enyankore
Ekichweka ekirikukira kwororagye ente z’enyankore ni Nkore. Ishaza rya Nyabushozi
niryo ririkukirayo oburungi. Kwonka ente z’enyankore nizororwagye omuri Bukanga,
Kashari, Kiboga na Masindi. Hamwe n’emyanya eteine bibungo bihango kandi eine
abantu bakye.
Mapu ya Uganda erikworeka ebyanga bya Nkore (Bushenyi, Ibanda, Isingiro,
Kiruhura, Mbarara, ebichweka bya Ntungamo n’ebichweka bya Rukungiri)

3

2. EMICWE N’EBY’OBUHANGWA
Oburugo bw’ente y’enyankore n’amakuru g’eiziina “Ankole”
Ente zaitu z’enyankore zikahangwa Ruhanga kandi aha zikaretwaho Abachwezi (aba
nibo batandikireho Nkore; omuhandiiki). Ente z’enyankore nizikomooka omuri Bihogo
(Bihogo niyo nte y’Abachwezi eyabandize; Omuhandiiki).
Omubutegyeki bw’omugabe Nyabugarobweera Ntare1, ente zikahwa omunsi, abantu
bakaba bajuga enyonza. Abashaija b’Omugabe bakaba bamwokyeza ebitookye ngu
kwonka eizooba rimwe akareeba omushaija we naiba ekitookye, yahurira yahemuka,
yakwata obuta bwe “enfumura iguru” yarasha iguru, enjura yagweera ebiro bina, ngu
ah’eizooba rya kataano abantu kubagiire kwimuka bashanga buri ka erimu ente, kwiha
obwo abantu baziriisiza omunsi nungi “Nkore”
Eiziina “Ankole” rigwiire. Erihikire ni “Nkore”. Omuhandiiki , G.N. Kirindi akagira ngu
abakubuuzi nibo bahindwire eiziina ry’ensi yaitu bakagyeeta „Ankole“ ahakuba bakaba
batarikumanya kugamba gye eiziina “Nkore’’.
Nkore obumwe n’obumwe nitugyeeta“Kaaro Karungi’’. Eri eiziina rikaruga aha rutaro rwa
Nkore na Bunyoro. Abanyoro kubahambire Nkore, bagira ngu “aka Kaaro karungi’’.
Kandi twine endijo ngamba aha nsi yaitu erikugira ngu; “Nkore ekora omunda“. Eki
kikaruga aha kutonzya kw’omukazi, Kibangura munyanya Ntare obuyafereirwe
omwanawe owagwiire aha rugamba. Akashaasha munonga yeirikanga yaza kuteera
bagyendanwa omweko, kwonka bamuzibira ngu ataroga engoma. Kuyabeire natonzya
yagira ati; “tekiri kaaro karungi, yankora omunda“
Abantu ababandize kuriisa ente z’enyankore
Abantu ababandize kuriisa ente z’enyankore niba tatenkuruz’itwe. Aba harimu;
Abachwezi (abatandikireho Nkore kandi batatenkuruz’itwe), Abahima n’Abanyankore
(abantu abarikutuura omunsi ya Nkore).
3. OBUKURU N’EMIGASHO EBIRI OMUKURIISA
Ebirikutungwa omunte z’enyankore n’emigasho yaabyo:
Ente zaitu nizo magara gaitu kandi nizo matungo gaitu ahabw’okuba nizirugwamu
ebintu bingi eby’omugasho omumagara gaitu. Emigasho egi erimu ey’obuhangwa,
ey’entansya, ey’emibazi n’ebindi nkokubyahandiikwaho ahaifo:

4

Emigasho y’obuhangwa
•
N’enyemibwa, tizigumisirize kandi nishemeza amaisho
•
Nihangara
•
Nitwijuga abakazi
•
Nitwihaana kandi twihamu emikago
•
Nitwihonga twagira enshobe eyitwakora omuntu ninga twateera omuzeire.
•
Okukaraba enzigu twakora ihano nk’okwita omuntu.
•
Empu nizikorwamu ebijwaaro, ebyokushitamira n’ebyokubyamira.
•
Amahembe nigashemeza amaisho kandi nigarugwamu enkwanzi, enzamba,
endingiri n’amagoreko.
•
Amagaanga nigacuragura ebirere n’ebishaabo.
Eby’okurya:
•
Nitunywa amate gaazo agagumire kandi turya enyama yaazo enungi etaine
bishaju bingi.
•
Amashita gaazo marungi, niturungamu eshabwe
•
Ira tukaba twiganira kandi turya enjuba omushagama yaazo
Emigasho y’entasya:
•
Ente zaitu nihangara
•
Tizirikurwarazaguzibwa
•
Nizemera enjara n’ekyanda
•
Nituzitungamu sente (nituguza ente, empu - bazikoramu enkaito, enshaho,
enkoba, n’engoma, amahembe – bagakoramu amapeesha, enzamba, enkwanzi,
enyungu n’eby’emikono ebindi, ebyaara- babikoramu gaamu.
•
Nizirugwamu sente nyingi kukiza ente z’enganda.
•
Amasha gaazo nitugahembeza kandi abamwe tugakozesa nk’enku
•
Okumanywa n’ekitinisa ky’eitu nikirigirira aha masyo n’oburungi bw’ente ez’omuntu
aine.
•
Enyorora yaazo neyetenga esente nkye ahakuba nizitungwa obunyatsi n’amaizi
kandi Nkore eine obunyatsi burungi. Nizemera buri muringo gw’ensi gwoona
kandi nibaasa kurebererwa buri muntu ozitungire (n’obubakuba abooro).
Okushomesa:
•
Nitutunda ente twihamu sente z’okushomesa abaana baitu.
Emigasho y’emibazi:
•
Amagaanga - nitugakoramu kashumba erikutamba orukororo n’omunda
•
Amasha – Nitugabungisa, nigatambira abereere omunda, nigatamba obusheru,
omukazi kuyabeire afiisa omwana bagakoramu omubazi gw’abakazi kugurutsya
•
Amate nigaragurira endwara nyingi

5

•
•

Amahembe nitugakozesa kurumika kandi n’okuhereeza omutohooro
Ebyaara abantu nibabirya kugumya amagufa

Emigasho y’okuhinga:
•
Amasha nigakora ekiriisa kirungi ky’entokye n’obunyatsi
Obuzaare bw’abantu n’ente omubuhangwa bwa Nkore:
Emirimo yaitu emingi ekaba ekwatiraine n’ente zaitu. Omuntu kuyabaire ahereeza
mugyenziwe enimi nungi, emuzarira ente nungi, mugira omukago, mugumizamu
n’okuhaana kandi kibaretera okukwatanisa omubintu bingi.
Omuntu kuyabaire arigira omwishiki murungi, amujuga ente nungi. Ente zikaba
zigira emirimo mingi eyabaire eretera abantu kukwatanisa; eby’okureeberaho n’ebi;
kutwabaire tuhaazya omukasheshe, tuguma omwishaazi nituganiira, obumwe tukaba
tugira ishaazi tuhaburana ahabintu bitari bimwe na bimwe, turiisa, tuturaniza hamwe,
turasha ente kandi tuteera hamwe amaato. Nyekiro kutwabaire tutarama, tukaba
tuzeshongora / twihimba, twirahira, tuzesimirana kandi tuzevuga. Ente zaitu nizo
zitutunga, tunywa amate gaazo kandi turya enyama yaazo n’eshagama yaazo.
4. OKWORORA N’OKUBIIKIRIRA
Endiisa n’endeberera y’ente z’enyankore:
Ente zaitu nituziriisa gye kandi tuzirinda obutaitwa nyameishwa. Omukasheshe
nituziseetura tuza kwiriisa. Omwihangwe nituzesherera ohabwato buturikuteeza itaka,
kwonka amaizi gaaba garuho, ente nizibaasa kweribatira eshaaha yoona kurigirira
okuzirikwenda. Nituzengyera kandi nitwirasha zaaba zirwaire, nitukozesa emibazi
y’ekinyankore kwitsirika kwonka nituziteera n’ebikatu by’emibazi y’ekijungu kwigyema
n’okwiragurira kandi tuzigaburira n’ey’enjoka.
Buri kasheeshe nituhembera omwishaazi, omubwabazyo nituhembera omukibuga kandi
omwihangwe tuhembera ahakikumiriro. Nituhembeza esingo n’obunyatsi bwomire.
Okuhembera nikuyamba ente kutagata n’okubinga enshihera. Tukaba nituzeyera buri
eizooba, twiragaza n’enkuyo, tuzagaaga kuziiha engoha ahabw’okwikunda munoonga
kandi hati nituzoozya buri sabiiti kubinga engoha.
Encwamutwe tukaba tuzireka zoonka omuhondo, twitsibika omukarugu omunju,
enyena nto tuziraaza omubihongore, tuzarira ekyarire ky’omutuyo kandi enkuru
tuziraaza omubigombe.

6

Ente z’enyankore nizetenga kurebererwagye kwonka tizirikwetenga endeberera
ey’omutaano.
Ahabw’okukunda ente zaitu munonga, nazo nizitukunda. Ente ezirikukamwa
kuturikuzikunda nitubaasa n’okuzikama obwaasi ninga tutaine mboha.
Ente z’enyankore tizirikwetenga kwitetsa munonga ahabw’okuba tizirikwetenga
by’okurya by’omutaano, tizirikwetenga emibaazi mingi y’ekijungu, tizirikwetenga amaizi
maingi kandi emirimo yaazo terikuhenda nkey’enjungu.
Obunaku bw’ente zemeramu:
Ente z’enyankore zeema ahagati y’okwezi kw’okubaanza n’okwakashatu, obumwe
kuhitsya omukwakataano. Ebiro by’akatarango oruhira niruba nirutandika kumera,
omumirari obunyatsi nibumera, ente zirya zigomoka, omu kaanda enjura yaaba
n’ehwayo kwonka omushana gutakajwire munonga, ente zitandika kweema.
Emyaka y’enyena eyemeramu:
Enyena z’enyankore zemera ahagati y’emyaka ebiri n’ekicweka n’emyaka ena. Kwonka
enyena eyonkiregye n’eyemera ahamwaka gumwe nari ebiri.
Obunaku obw’ente eheza kugarukamu kwema bwanyima y’okuzaara:
Ente kwerikwororwagye nari yaaba eine obunyatsi, n’eyemera ahagati y’esabiiti ibiri na
munaana bwanyima y’okuzaara. Kandi yaaba etoreirwegye, n’eyemera nk’omumeezi
ana. Ente ezirikurahuka kweema zaheza kuzaara,nikira kugira amate makye kwonka
ezirikuturaho kweema zaheza kuzaara nigira amate maingi nka litta mushanju nari
ikimu (7-10ltrs). Ente ezoreirwe gye nikira kukamwa amate maingi kwonka nirahuka
kuhweisa.
Omuhendo gw’enyena ente z’enyankore zizaara buri kuzaara:
Ente z’enyankore enyingi nizaara enyena emwe buri izaara, kwonka obumwe n’obumwe
nizaara empasha kandi obumwe n’obumwe zizaara enyena ishatu ekiturikweta
“ekihangukano”.
Amazaara g’ente y’enyankore erikuzaara omumagara gaayo:
Ente zaitu, okukira munonga ente z’embarasi, nizaara amazaara ikumi nari makumi
abiri (10-20) omumagara gaazo. Kwonka ezimwe nihitsya amazaara makumi abiri
n’ataano (25).
Amazaara agarikugumaho:
Abamwe nibagira ngu ahamazaara nka makumi abiri n’ataano (25), nihagumaho
amazaara ikumi nari makumi abiri (10-20). Abandi nibagira ngu ahamazaara ikumi

7

n’amukaaga (16), nihagumaho amazaara ikumi (10). Kwonka obumwe n’obumwe
amazaara goona nigagumaho. Kwonka katugire ngu haba hariho amazaara ikumi
n’abiri (12), amazaara munaana (8) nigo garikubaasa kugumaho ahabw’okuba, enimi
nibabaasa kuziguza, ezimwe nizifa kandi ezindi nibabaasa kwihereza abandi bantu.
Ebiro by’ente y’enyankore erikuhangaara
Ente zaitu z’enyankore, zaaba zoreirwegye, zanywa amaizi, zikarya obunyatsi, kandi
tutaziriire, nizibaasa kuhangara emyaka makumi abiri ninga makumi ashatu (20-30)
Ebigyendererwa
munonga)
•

•
•

•

by’okucooka

ente

z’enyankore

(okutandika

n’ekikuru

Kutuba nitucooka tuba nituronda obunyemibwa (obuhango, oburaingwa, obwoyabihogo n’agandi mabara marungi n’amahembe maraingwa garikwera kandi
gategizegye). Enimi yaba eri nungi, n’ezaara enyena nungi.
Nitucooka ente z’amate maingi kandi z’emicwe mirungi.
Nitucooka kuzaaza ente z’omubiri gumwe nari ibara rimwe ahabw’okuba
nirebekagye, nishemeza amaisho, kandi niguma hamwe ahabw’okuba niba
nikundana kandi nirahuka kumanywa zaaba zibuzire nari zibirwe.
Ente ezicookiregye niziba ziri nungi kandi niziheisa mukamazo ekitinisa.

“Ruhogo” – Enimi nk’egi ninungi y’okubiikira
8

Ebirungi eby’omutaano aha nte z’enyankore
•
Nihangaara.
•
Ziine obwoya burungi n’amabara marungi nka mayeenje n’ebihogo, empu zaazo
niba nishishagye munonga.
•
Nizibaasa kugyenda orugyendo ruraingwa.
•
Ziine amate marungi garikurugwamu amashita maingi kandi marungi kandi ziine
enyama nungi etaine bishaju.
•
Ente zaitu nizitumanya kandi nizimanya kutanisa abantu b’omuka n’abahandi,
ekyokureberaho enimi ekagurwa yatwarwa Entebbe omukitingore ekirikubiika
amaizi g’enimi, kwonka ekaremesa abashaho ahakuba ekaba ebacumita, kwonka
omurundi gumwe mukamayo owagibagurize kuyagireyo, yagiterera enkome,
yagyeterera, yamuhika yagyagaaga, yagira emicwe mirungi munonga, abashaho
batangaara!
•
Nizimanya bukuru ahakuba ente kw’orikugyeterera, ejuga kandi eija.
•
Enyankore nigumira ebizibu bingi, tizirikurwaraguzibwa, nizemera ebintu bingi
nka; omushana n’ekyanda, endwara z’emiringo mingi, emyanya etakozire, nizirya
obunyatsi bukye, zinywa amaizi makye, n’ahabwekyo okuzoroora kworobi.
•
Ziine amahembe mahango kandi maraingwa ag’okwerindisa kandi omushaho
w’ente akatugira ngu nigaziyamba obuteitwa mpiita omubwire bw’omushana.
•
Ente ezimwe kuzirikuzaara, zishereka encwamutwe zaazo omubishaka, ngu
enyameishwa zitazirya ninga erekye kugyenda orugyendo ruraingwa ninga
abazigu bataziita kandi zo zeshereka zizayo zizontsya.

Ente z’ebihogo ahari famu ya gavumenti eya Ruhengyere zizagiire omunda
y’emiti zakuuka.

9

•
•
•

Enyankore zigira omuhako mukye n’ahabwekyo tizigumire kukama.
Enyankore tizirikwita nsi kandi kuzirikuba nizirya nizitoranamu obunyantsi
oburungi.
Nizizaara empasha munonga kukiza enjungu, obumwe n’obumwe nizizaara
enyena ishatu (ekihangukano)

.
Ebirungi n’ebizibu by’ente ezindi:
Hati abantu abaingi nituriisa ente z’enjungu ez’amate ezirikwetwa “Holstein
Friesians”:
Ebirungi byazo
1.Enjungu ziine amate maingi
2. Nirahuka kukura
3.Nimpango munonga

Ebizibu byazo
1. Amate gaazo gaine amaizi maingi
2.Nirahuka kufa
3.Tizirikwemera bizibu by’ensi yaitu (
ekyanda n’endwara)
4. Nirahuka kureeta entasya nyingi
4. Zigumire okworora ahakuba nizetenga
esente nyingi kuzireberera.
5.Nizirya eby’okurya byaburi muringo 5. Nizirya munonga
gwoona
6.Niziremeera munonga
6.Tizirikubaasa kugyenda orungyendo
ruraingwa
7.Nizigura sente nyingi
7. Nizirwaraguzibwa
8.Nizemera ahamyaka mito
8.Nizetenga amaizi maingi
9.
Enyama
yaazo
terikunura
nk’ey’enyankore
Enshonga ahabw’enki nitukozesa enimi kwemesa ente zaitu:
Ente zaitu nizemebwa enimi (titurikuzemesesa amaizi g’okuzaara) ahabw’okuba
nitwenda kucooka tukatunga ente eziine ebirungi eby’omutaano nkebyagambwaho
ahaiguru. (Omuriisa wa butosha tarikubaasa kukozesa amaizi g’enimi g’okuzaara
ahakuba amaizi aga nigetenga esente nyingi ahakuba gaine ibiika - Omuhandiiki)
Ekigyendererwa ky’okubiikira:
Ente zaitu nitwibiikirira ahabw’okwenda ngu tutungye ente z’enyemibwa. Ente
empango, nungi kandi z’amate maingi. (Kwonka omumurembe gw’esente, abantu hati
nibabiikirira kutunga n’ente zirikuremeera kiro nyingi ez’enyama - Omuhandiiki)
Ahitwiha ente z’okutunga n’enimi z’okubiikira:
Ente n’enimi enyingi ezitutunga tuzihungura kuruga ahabazaire baitu, eky’okureberaho
aboojo kubabeire bashwera, bakaba batunga ente kuruga ahari beishebo. Abeishiki
kare bakaba batahungura nte kuruga ahari beishebo, kwonka ahabw’empindahinduka,
hati nabo nibabaraga ebintu n’ente. Abazeire abashaija, n’abaana baboojo, nabo

10

nibatunga ente kubarikuhingira bahara baabo n’abanyanyabo. Obundi ente n’enimi
nituzitunga omukuhaana, okuturaniza, okukwatirira kandi obundi nituzezariza nari
twigura.
Enimi eziturikwenda zoonka nizo zirikwemya:
Enimi zoona eziri omunte tizirikwikirizibwa kwemya. Ezitutarikwenda ngu zeemye,
nitwinaaha, twibaaga nari tuziguza zikiri nto. Abamwe omuritwe abarikumanya emibazi
y’ebishaka, nitutsirika enimi kwizibira kutemba bahara baazo.
Enimi zaitu z’engundu niguma omunte nk’emyaka ebiri kuhitsya ahari mushanju.
Kwonka eki nikirigirira ahabigyendererwa by’okubiikira, ahakuba enimi n’ebaasa
kuguma omunte yaaba n’ekizaara enyena nungi. Nitukira kubikira enimi ibiri, engundu
n’endijo ento buri busyo. Enimi yaaba eri omunte yonka n’ebaasa kwemya nk’ente
igana.
5. OBWINGI BW’ENTE
Obwingi bw’ente z’enyankore omunte zoona eziri omuri Nyabushozi
Ente z’enyankore ibaganikire. Buri nte ikumi eziri omuri Nyabushozi, ahagati y’’ente
emwe n’ente mukaaga nizo nyankore. (Eki nikimanyisa ngu buri nte igana, ahagati
y’ente ikumi n’ente makumi mukaaga -10% - 60% nizo nyankore).
Ente z’enyankore ibaganikire omumyaka ikumi ehweire.
Nitukireeba ngu ente zaitu z’enyankore ibaganikire munonga omumyaka ikumi ehweire
kandi ziriyo nicwekyerera ahabw’enshonga nyingi nkezagambwaho aheifo:
•
•
•
•
•

Amate makye
Emyanya mikye
Okutuzibira kufuruka n’ente zaitu tukaguma nitwirisiza omumwanya gumwe
Enshohoza eya haiguru ahabindi by’etengo ( nitwetenga esente z’okukora ebindi
bintu nk’okushomesa n’okwombeka amaju g’omurembe)
Ahabw’entasya kuruga omumate g’enjungu n’esente enyingi eziturikutunda ente
z’enjungu

Ente z’enyankore nitureeba ziriyo nihwaho kwonka kandi nitubaasa kwirinda:
Abamwe omuritwe nituteekateeka ngu ente z’enyankore niziza kucwekyerera kwonka
abandi nituteekateeka ngu ente z’enyankore niziza kubaganika n’ahabwekyo niziija
kutandika kugura ahaiguru.

11

Nizija kucwekyerera ahabw’enshonga ezi:
•
Ahabw’enshonga ezizireteire kubaganika omumyaka ikumi ehweire
ezagambwaho ahaiguru nka emyanya mikye kandi n’abantu kweyongyera
obwingi.
•
Enjungu kweyongyera obwingi kandi n’okubikirira enyankore enjungu tukazaaza
za kuroosi
•
Okuteekateeka ngu ente z’enjungu n’ezomuhendo kukira enyankore ahakuba
nitutungamu amate maingi tugaguza twihamu sente.
•
Nituguza enyankore ngu tuziyiheho zoona ahakuba tizakigura sente zahaiguru.
•
Enkora ya gavumenti eya boona batungye n’eyokutunguura eby’obuhingi
n’oburiisa (NAADS) erikwenda kureeba ngu buri ka yagira entasya ya milliyoni
makumi abiri (20) buri mwaka. Egi enkora ehagiire munonga okubiikirira enjungu
kureeba ngu abantu batunga amate g’okuguza kutunga esente nyingi.
Nizija kutuuba kwonka zigumeho ahabw’enshonga ezi:
Ente z’enyankore nizija kugumaho kuturagumizemu nitukora ebintu ebi;
•
Kuturagumizemu n’okucooka ente ahab’wobunyemibwa n’amate maingi, kandi
twibikirire enimi zaazo
•
Amataka ga gavumenti kubaragatuhe tukariisizamu ente z’enyankore
•
Amataka ga paaka bagahindure ag’okuriisizamu enyankore
•
Itwe n’abandi bantu abarikukwatwaho turekyeraho kugamba kubi aha nte
z’enyankore kureka tugambe aha burungi bwazo n’omuhendo gwazo.
•
Tugyezeho tukore endijo mirimo y’entasya turekyeraho kuteekateekyera aha nte
zoonka.
•
Twegyendesereze twaba nitubikirira enjungu n’enyankore tuboone kutunga za
kuroosi nungi ezitwiniire omugasho.
•
Twororegye kandi tureberere gye ente zaitu z’enyankore tuziteireho omutima
nk’okuturikworora enjungu.
•
Tugumizemu n’obuhangwa bw’abahima obw’okukunda ente zaitu z’enyankore
nkokukyabaire kiba kare tutakatungire njungu.
•
Turonde akatare k’ente z’enyankore n’ebintu byoona ebiturikuzihamu kandi
twegyese n’abashubuzi bagure kandi batunde enyankore n’ebirikwirugamu
nk’amate n’enyama eby’omuringo gw’ahaiguru.
•
Twegyese abantu aha bikweitse aha nyankore nk’obunyemibwa bwazo, emigasho
n’ebirungi byazo hamwe n’omuhendo gwazo.
•
Tutandikyeho ebigombe by’okurinda ente z’enyankore n’obuharabe hatariho
myanya mihango y’okwirisiizamu. Omwe ahabantu abarikuhabura abarambuzi
akagira ngu nikirungi itwe kwetandikiraho ebigombe by’okurinda ente zaitu
tutaketsire ebigombe ebyaheru kutukwatsa.
•
Tuziteere ebishushane tuzorekye abantu b’amahanga g’aheeru bareebe oburungi
bwazo nk’amahembe maraingwa n’amabara gaazo ag’omutaano.

12

•
•
•
•
•
•
•
•
•
•

•
•

•

Abashaho babiikye amaizi g’enimi z’enyankore enungi tubaase kuzaaza ente
nungi.
Twegyese ebigombe naza kampuni z’abarambuzi ebikweitse aha nte z’enyankore
babaase kumanyisa abarambuzi oburungi bwazo.
Tuteho oburyo abarambuzi bagume baije omumaka gaitu bareebe emirimo y’ente
z’enyankore, nk’okukama, okurasha, okwengyera, okwitira n’okucunda.
Naitwe tukwatanise n’ebigombe by’abarambuzi omukubarambuza
Abebembezi ba za paka z’enyameishwa, beikirize ente z’enyankore zigume ziriire
omu paaka nk’ebihangirwe eby’omutaano.
Omwaana wa L.Mburo S.S.S akagira ngu gavumenti ete omushoro muhango
ahari abo abarikuriisa ente z’enjungu.
Gavumenti etuhereze kaani z’amate kibaganise aha sente eziturikuta
omukugyemura.
Gavumenti eteho irisiizo ry’okurinda ente z’enyankore (irisizo ririho omuhandiiki)
Habeho okuzibira kuzaara abaana baingi tubaganise obwingi bw’abantu.
Tugarukye turiise ente zaitu ez’enyankore ahabw’okuba hati titurikwetenga
esente nyingi z’okushomesa abaana ahabwa “Boona Bashome” erikutuhwera
ahakushomesa abaana.
Turiise ente nkye eziturikubaasa kwororagye omumwanya gw’okuriisa ente nyingi
nka kare.
Manegya wa irisizo rya govumenti akatugira ngu tuhingye obunyatsi bw’okuriisa
ente zaitu zirekye kuguma nigyenda engyendo ndaingwa nizitorana obunyatsi
oburungi omu bubi.
Itwe abarikuriisa ente z’enjungu n’enyankore, ebigombe ebirikugaba sente
bituhwere tubaase kubaganisa enjungu twongyere aha nyankore kandi naitwe
abarikuriisa enyankore zoonka bituhwere tubaase kwirinda nitugumizamu
n’okuziriisa omumuringo gwaitu gw’obuzariranwa.

13

Abantu ababeire bari omurukiiko orwabeireho ebiro 4/3/09 aha gomborora ya
Sanga, Nyabushozi, Kiruhura District

Abantu ababeire bari omurukiiko orwabeireho ebiro 5/3/09 aha gomborora ya
Sanga, Nyabushozi, Kiruhura District

14

Ebitabo n’ebindi bihandiiko ebirikugamba aha nte z’enyankore
1.
2.
3.
4.
5.
6.
7.
8.
9.
10.
11.

12.

13.

Patrick G.N. Kirindi; History and Culture of the Kingdom of Ankole, Fountain
Publishers, Kampala, 2008
Ndumu Deo Birungi; Identification and Characterisation of “Elite performing
Longhorn Ankole Cattle for milk production, 2007
Christine Echookit Akello; Access to Genetic Resources and Benefit Sharing
in Uganda, 2008
UPPC, Entebbe, by Order of government; Animal Breeding ACT, June 2001
The State of the World’s Animal Genetic resources, Copy of the Uganda
Country Report, Feb 2004
UBPA, Beef day 2005, Magazine pg. 16
M. Wurzinger, D. Ndumu et al, Lifestyle and herding practices of Bahima
Pastoralists in Uganda Aug 2008
Watusi International Registry, 22484 W239 St. Spring Hill, Kansas, 660389306
Ministry of Agriculture and Animal Industry and Fisheries; Cattle Breeds and
Population,1996
Ilse Koehler-Rollefson et al; Local Breeds, Livelihoods and Livestock Keepers’
Rights in South Asia, September, 2008
Mark Infield, Conserving Cows, Culture & Wildlife. An Interdisplinary Case
Study of Integrating Ankole Longhorn cattle into National Park Management,
L.Mbuuro National Park, Uganda, July 1996 – June 2000
Muntungi Emmanuel & Sarah Osiya, Images of Uganda Pastoralists,
Photograph Exhibition from different Clusters, Nommo gallery, March 15-20,
2004
Mark Infield et al, The Names of Ankole Cows,2001

15

EBINDI EBIKWEITSE AHA KIHANDIIKO:
EKY’OKUBAANZA:
AMAZIINA G’ABARIISA ABABEIRE BARI OMURUKIIKO ORW’OKUHANDIIKA
AHA NTE Z’ENYANKORE AHA GOMBORORA YA SANGA, NYABUSHOZI
KIRUHURA 4/3/2009
No.

Name

Sex

1
2
3
4
5
6
7
8
9
10

Florence K. Kafamaisho
Inidi Katabazi
Cucuuri Stephen
Rwomuhanda Banard
Ndisha Geoffrey
Rwamagaaju Benon
Amumpaire Amon
Muteera Wilson
Tubebamwe Edith
Rubagyema Patrick

F
F
M
M
M
M
M
M
F
M

11

Jane Cucuuri

F

Address/Telephone
Number
0782 401463
Rwamuhuku
Kiribwa
Kiribwa
Rwamuhuku
Kiribwa
Rwamuhuku
0782 545299
0772 309505
Cultural Values for
Conservation Project
P.O. Box 880, Mbarara
Sanga

12

Twine Milliam

F

0715 686854

13

Andrew Rukundo

M

0755 959510

14
15
16
17

Kashokye George R.
Birungi Margaret
Ninyenda Francis
Kansiime Micheal

M
F
M
M

0772 423273
0776 037770
0392 944857
Nombe 1 Parish

18

Mugyenyi Safari

M

Sanga

19
20

Tayebwa K. Wilson
Bagwangi David

M
M

Kigarama
Kigarama

21

Dr. Kiyemba Ronald

M

22
23

Kirungi Flavia Rubuubi
Mucunguzi Amos

F
M

Veterinary Officer
0782632500
0772 305491
Sanga

16

Sub county &
District
Kikaatsi
Sanga
Sanga
Sanga
Sanga
Sanga
Sanga
Sanga
Sanga
Sanga,
Kiruhura
Sanga,
Kiruhura
Sanga,
Kiruhura
Sanga,
Kiruhura
Sanga
Sanga
Sanga
Sanga,
Kiruhura
Sanga,
Kiruhura
Sanga
Sanga,
Kiruhura
Sanga
Sanga
Sanga,
Kiruhura

24

Mwesigye Nathan

M

25
26

Kakazi Molly
Manuel Kyeisha Mwesiga

F
M

Rwamuranda
0772 357852
Kasharara
Rushere 0774 230060

27

Sekihoobe James

M

Rwamuhuku

28
29

Bashaija
Mugume Donald

M
M

Kiribwa
Sanga

Kanyanyeru,
Kiruhura
Sanga
Rushere,
Kenshunga
Sanga,
Kiruhura
Sanga
Sanga

AMAZIINA G’ABARIISA ABABEIRE BARI OMURUKIIKO ORW’OKUHANDIIKA
AHA NTE Z’ENYANKORE AHA GOMBORORA YA SANGA, NYABUSHOZI
KIRUHURA 5/3/2009
No.

Name

Sex

1
2
3
4
5
6
7
8

Kuteesa Sam Muganga
Kacuucu Godfrey
Asiimwe Enos
Kyomugasho Monica
Kyoheirwe Beatrice
Mafara Grace
Tindyebwa Stanley
Karakire George

M
M
F
F
M
M
M

9
10
11
12
13
14
15
16
17

Tibasiimwa Edward
Sabiiti Kosia
Bwereere Robert
Matama Alex
Mapoori G
Tubebamwe Edith
Birungi Margaret
Kirungi Flavia
Rwakishaija Andrew

M
M
M
M
M
F
F
F
M

18
19
20

Wakami Anania
Kashokye George
Kabandize Isaac

M
M
M

21
22
23

Bagarukayo Fred
Mugyenyi Fredie
Karongo Sam

M
M
M

Address/Telephone
Number
0774 633578
0712 199980
0772 899443
0772 363529
0782 858888
0753 076877
0782 3220507
Nyarutegura
0774 433928
0754 879126
075 5079170
0782 402755
0774 684257
0752 624873

Chairperson LC3
Nyakashashara s/c
0772 423273
Chairperson LC3
Kanyaryeru s/c
0752 853217
0782 197687
0755 133786

17

Sub county &
District
Kanyaryeru
Sanga
Sanga
Sanga
Sanga
Sanga
Kanyaryeru
Kiruhura
Kanyaryeru
Kanyaryeru
Kanyaryeru
Sanga
Kanyaryeru
Sanga
Sanga
Sanga
Nyakshashara
Nyakashashara
Sanga
Kanyaryeru
Kiruhura
Kanyaryeru
Kanyanyeru

24
25
26
27
28
29
30
31
32
33
34
35
36
37
38
39
40

Kabandize Patrick
Mugisha John
Ntungire Stephen
Tumusiime Patrick
Kashamba F.
Mwebaze David
Beinomugisha Fred
Natukunda Loy
Natukunda Jane
Nayebare Molly
Twine Milliam
Kyeishe Emmy
Bukaragye Patrick
Karungi Moses
Kiiza Yofes
Kansiime Micheal
Rubagyema Patrick

M
M
M
M
M
M
M
F
F
F
F
M
M
M
M
M
M

41

Ampurira Emmanuel

M

0751 937488
0775 467290
0751 983566
0782 538821
0774 703079
0774 538559
0753 882296
0782 388977
0774 040323
0782- 725829
0715 686854
0774 230060
0782 529610
0782 176003
Cultural Values &
Conservation Project
P.O. Box 880, Mbarara
0772 657752

Kanyanyeru
Sanga
Sanga
Sanga
Sanga
Sanga / Kiruhura
Sanga
Sanga / Kyapa
Kyapa
Kyapa
Sanga
Kenshunga
Nyakashashara
Kanyanyeru
Kanyaryeru
Sanga
Sanga, Kiruhura

Sanga

EKYAKABIRI:
AMAZIINA G’ABAANA BISHOMERO RYA L. MBUURO S.S.S ABABEIRE
BARI OMURUKIIKO ORW’OKUHANDIIKA AHA NTE Z’ENYANKORE AHARI
KANYARYERU 6/3/2009
No.
1
2
3
4
5
6
7
8
9
10
11
12

Name
Busingye Evas
Ocen Emmanuel
Nankunda Enock
Kawamala Ivan
Kakimbiri Stephen
Asiimwe Frank
Beinomugisha Aaron
Kansiime Benjamin
Arekaho Allan
Kagina Herbert
Musinguzi David
Kyakunda Phionah

Sex
F
M
M
M
M
M
M
M
M
M
M
F

18

Class
S. 6
S. 6
S. 3
S. 3
S. 3
S. 2
S. 3
S. 3
S. 3
S. 1
S. 3
S. 2

13
14
15
16
17
18
19
20
21
22
23
24
25
26
27
28
29
30
31
32
33
34
35
36
37
38
39
40
41
42
43
44
45
46
47
48
49
50
51
52
53

Kikondo Winnie
Tashobya Evas
Nuwabine Hellen
Kyasiimire Sharon
Nyebaza Sharlot
Kyomugisha Edith
Bashemba Georgina
Abaho Francis
Ntama Danielson
Aijuka Rodgers
Musoni Samuel
Acan Gloria
Rwamushaija Moses
Kazeire Hamson
Kusima Abert
Mugira Abel
Kakuru Peter
Amanya Brendah
Kansiime Ronah
Katushabe Phionah
Kamwine Robinah
Nayesiga Naome
Ayebesa Allen
Aryamumpa Joy
Bashishana Jackie
Kyasiimire Nellon
Namada Charity
Nduhukire Ruth
Asiimwe Jovia
Kainembabazi Mercy
Okwangabire Annet
Nasasira Inesa
Mukundane Enid
Nankunda Jolly
Natukunda Winnie
Kamwine Sylivia
Taremwa Godfrey
Nayebare Jovulyn
Natamba Josline
Nyamwiza Daphne
Nyirankomeza Pascazia

F
F
F
F
F
F
F
M
M
M
M
F
M
M
M
M
M
F
F
F
F
F
F
F
F
F
F
F
F
F
F
F
F
F
F
F
M
F
F
F
F

19

S. 6
S. 3
S. 2
S. 4
S. 2
S. 2
S. 5
S. 2
S. 5
S. 5
S. 5
S. 3
S. 4
S. 6
S. 6
S. 6
S. 6
S. 2
S. 4
S. 6
S. 6
S. 6
S. 6
S. 6
S.2
S. 5
S. 2
S. 4
S. 4
S. 2
S. 4
S. 4
S. 4
S. 4
S. 3
S. 4
S. 4
S. 2
S. 2
S. 3
S. 3

54
55
56
57
58
59
60
61
62
63
64
65
66
67
68
69
70
71
72
73
74
75
76
77
78
79
80
81
82
83
84
85
86
87
88
89
90
91
92

Mbabazi Phionah
Amutuhaire Ronah
Andihaihi Monick
Karungi Annitah
Nkamushaba Elinah
Nuwahereza Judith
Ampaire Winnie
Barekye Doreen
Ampurira Allen
Nabireba Apophia
Ninsiima Doreen
Kamukama Ruth
Katwiine Esther
Kukunda Glorious
Ampaire Stella
Muzoora Andrew
Najuna Phionah
Beingana Daniel
Ayesiga Patrick
Kabaije Dianah
Kyambondo Abel
Tinyefuza Asaph
Kakye Daniel
Tashobya Dickson
Kanjungu Enock
Asasiira Elizabeth
Mwesigye Doreen
Kabazarwe Winnie
Akankunda Moses
Tandeka Isaac
Kirabo Vailot
Kato Deo
Nuwamanya Emmanuel
Mwesigye Godfrey
Kusasira Jane
Natukunda Allen
Ataho Jackie
Kansiime Enoth
Benon Katsinzi

F
F
F
F
F
F
F
F
F
F
F
F
F
F
F
M
F
M
M
F
M
M
M
M
M
F
F
F
M
M
F
M
M
M
F
F
F
M
M

20

S. 3
S. 1
S. 1
S. 3
S. 1
S. 3
S. 3
S. 2
S. 2
S. 2
S. 4
S. 1
S. 1
S. 1
S. 1
S. 4
S. 5
S. 6
S. 6
S. 5
S. 3
S. 3
S. 3
S. 3
S. 3
S. 1
S. 3
S. 3
S. 6
S. 1
S. 1
S. 6
S. 4
S. 2
S. 5
S. 3
S. 2
S. 1
Deputy Headmaster

EKYAKASHATU:
AMAZIINA G’ABANDI BANTU ABAGAMBIRWE NABO AHABIKWATIREINE
N’EKIHANDIIKO EKY’OKURINDA ENTE Z’ENYANKORE
No.
1
2

Name
Dr. Evelyn Mathias
Dr. Wanyama Jacob

Sex
F
M

3
4

M
F

5
6

Dr. Arthur Tumwine
Dr. Helen
Nakimbugwe
Dr. Daniel Semambo
Sam Mugasi

7
8
9

Katharina Hartwig
Janina Gruneit
Vanice Mirembe

F
F
F

10
11

Noel Abaho
Prof. Francis Ejobi

M
M

12

John Rukundo

M

13

Hope Kegiraasi

F

14

Stephen Nkuba

M

15

Grace Muyambi

F

16
17
18
19

Ruteera Sam
Ronald Musoke
Nathan Kabahigi
Livingstone Sserwanja

M
M
M
M

20
21

Eriya Kyamanyanga
Onesmus
Anyongyeireho

M
M

M
M

Adress/Telephone Number
Muellenberg 5, 51515, Kuerten,Germany
LIFE Network, Africa Region, 254 73
6520043
NAGRC & DB, Entebbe. 075 2405849
NAGRC & DB, Entebbe.0772 485388
NAGRC & DB, Entebbe.0772 421 469
Foundation for the Development of
Pastoralism (FODEPA), 0772340067
Germany Secondary School, Entebbe
Germany Secondary School, Entebbe
Community Conservation Unit, Uganda
Wildlife Authority
Conservation Ranger, 0754 848369
MUK, Head Dept of Vet. Public Health &
Preventive Medicine
Ankole Longhorn cattle herder, Sanga,
Nyabushozi
Ankole Longhorn cattle herder, Sanga,
Nyabushozi
Ankole Longhorn cattle keeper, Ngoma,
Nakaseke
Ankole Longhorn cattle keeper, Ngoma,
Nakaseke
Herder, Ngoma, Nakaseke
Church Hill Safaris- Tour Guide, 0782318681
Nshaara Ranch, Nyabushozi 07712 255144
Manager, Ruhengyere Conservation Farm,
0392966135
Herder, Kikaatsi sub county, Kiruhura district
Herder, Kikaatsi sub county, Kiruhura district

21

EKYAKANA:
Ebibuuzo eby’abariisa bagyendeireho omu nkiiko ezabeireho ez’okugamba
n’okuhandiika aha nte z’enyankore (English /Runyankore)
Names of group members (Amaziina ganyu)
SOCIOECONOMIC INFORMATION
Where did the Ankole cattle come from?
Ente y’enyankore ekarugahi?
Where does the name Ankole come from? (Who gave the name, what does it mean?)
Eiziina “Enyankore” rikarugahi? (Noha owazetsire eizina eri? Nirimanyisaki?
Who were the first breeders of the Ankole cattle?
Ababandize kuzaaza nari kworora enyankore nibaha?
What are the Ankole cattle used for? And why?
Ente ze nyankore ziine migashoki?
What are the traditional rules that governed the access, sharing and exchange of
Ankole breeding animals?
Omubuhangwa bw’Abanyankore bakaba batwaza bata ningashi bakaba
bakwatanisa bata ahabikwatireine n’ente ez’okutunga?
GEOGRAPHICAL REGION
Where are Ankole cattle found?
Ente z’enyakore nishangwahi?
Which area is best for the rearing of the Ankole cattle?
Nikicwekaki ekirikwororagye ente z’enyankore?
How are the Ankole cattle kept and fed? Do they need any special care? ( fodder,
medicine, etc)
Ente z’enyankore zororwa zita? Nizetenga endebererwa eyomutaano? (Okuzihira
obunyatsi, emibazi)

22

BREED’S SIGNIFICANCE
What products do you get from the Ankole cattle?
Nibintuki ebimurikwiha omunyankore?
What do you do with the products?
Ebimurikwihamu nimubikozesaki
How long does the Ankole cow live?
Ente y’enyankore ehangara emyaka engahi?
Are there specific seasons for breeding?
Hariho ebiro omumwaka ebirikumanywa ngu nibyo ente z’emeramu?
At what age do cows give birth for the first time?
Enyena eyemera ahamyaka engahi?
What is the period between calvings?
Ente kwezaara emara biroki okugaruka kwema?
How many calves per calving?
Ente burikuzaara, ezaara enyena zingahi?
How many calves does an Ankole cow have per life time? How many of these calves
survive? What do you do with them?
Omumagara g’enyankore ezaara amazaarangahi? Omumazaara aga goona
hagumaho enyena zingahi?
SELECTION PROCESS & LOCAL PREFERENCES
How does a typical Ankole cattle look like?
Ente y’enyankore eshishaki? ( Shoborora okw’enyankore ishisha)
What do you consider when selecting an Ankole cow and a bull? (List according to
importance)
Kwoba n’ocooka, oba oine bigyendererwaki?
What is special about the Ankole cattle & how is it different from the other cattle types
you have?
Ente y’enyankore eine bintuki ebyomutaano? N’enki ebirikugitanisa ahazindi
nte?

23

What are the advantages & disadvantages of the other types of cattle you have?
Gamba ebirungi n’ebibi ebyente ezindi ezorikuriisa?
What breeding methodology do you use and why (insemination or use bull)
Ente zaanyu zeema zita?
What are your preferred breeding goals for Ankole cattle?
N’ahabwenki n’obikira?
Where do you source your breeding stock? Where do you get the bulls for mating
from?
Ente zoona (n’enimi) ezimutunga muzihahi? Enimi z’okubikira muzihahi?
Are all the bulls always allowed to mate? If not, how do you prevent them from
mating?
Enimi zoona ezimwine omunte zaanyu nizikirizibwa kwemya? Mwaba
mutarikuzikiriza zoona, mwizibira muta kwemya?
How long is a bull commonly used?
Enimi n’eyemeza emyaka engahi waza kugiiha omunte?
If you have your own bull, how many years do you keep it in the herd? How many bulls
do you keep in a herd?
Enimi n’ogibikira emyaka engahi? N’obikira enimi zingahi buri busyo bw’ente?
How many cows can one bull handle?
Enimi yaaba eri omunte yonka, n’ebaasa kwemya ente zingahi?
POPULATION SIZE AND TRENDS
Out of every 10 cows in your community, how many are Ankole?
Omuri Nyabushozi, buri nte ikumi, harimu ente z’enyankore zingahi?
Has the community’s Ankore herd size increased or decreased during the last 10 years
or the last generation? What are the reasons?
Omumyaka ikumi ehweire, ente z’enyankore z’eyongyeire nari zibaganikire?
Nishongaki?

24

CHANCES FOR SUSTAINABLE USE AND CONSERVATION
What is the future of Ankole cattle?
Ente z’enyankore, nimuzireeba muta omubiro ebirikwija?
What are the threats?
Nibintuki ebimurikureeba nari ebimurikuteekateeka ngu nibiza kuhezaho
enyankore?
What will enable it to survive?
N’enki ekyakubaasa kurinda enyankore?

25
</runya>
<runya id="file2570386" filename="dictionary proper.doc">
A - a

a [á] z. Enyuguta y'okubanza omu nyuguta za arifu.
aa [áá] t. Ekigambo ekikoresibwa omuntu yaaba naatangaarira ekintu. Aa!
 Omwana ogu ka naamanya kushoma!
abaabo [abáàbo] s. Abanyabuzaare b'omuntu nari b'abantu
 abarikugambwaho. Baaza omu baabo. gyer: ABAITU; ABAANYU. bg: [owaabo].
abaana1 [abáàna] z. gyer: OMWANA. bm: [omwana].
abaana2 [abáàna] z. Abeegi b'eishomero. Omunda yaakyo kiba kiri abaana
 b'eishomero, bakifunza bakyeta abaana. Abaana bakanga omwegyesa waabo,
 mukuru w'eishomero yaababinga. Abaana b'eishomero rya Mugamba bakateera
 omwegyesa waabo. bm: [omwana].
abaanyu [abáànyu] s. Abanyabuuzaare baawe nari baanyu (ba imwe).
 Abaanyu boona, bakiriho, nainga bakafa? gyer: ABAABO; ABAITU. bg:
 [owaanyu].
abaawe [abaawe] s. Ekigambo ekikoresibwa kumanyisa iba omukazi, ondi
 muntu yaaba naamumubuuza. Abaawe shi baaza hi? koz: obushwere;
 okutsinda. RT: abaawe. gyer: ABANGYE. km: owaawe.
Abacwezi [abacwêzi] z. RT: Abacwezi. bm: [Omucwezi]. 1) Emizimu ei
 abantu bamwe barikuramya. Abacwezi bakamuraaza omu kibira. 2) Abantu
 abarikumanywa nk'abaabaire batwire omu nsi bwanyima bakabura.
abaibiki [abáíbiki] z. Abantu abarikutegyesa enjoki ebihumi bakatunga
 obwoki. bm: [omwibiki].

abaitu [abáìtu] s. Ekigambo ekikoresibwa kumanyisa abanyabuzaare
 b'omuntu, namunonga abazaire be, yaaba naabeegambaho. Abaitu tibarimu,
 baagiire omu musiri. Abaitu, orufu rwabaitsire tindarumanyire. gyer:
 ABAANYU; ABAABO. bm: [owaitu].
abangye [abângye] s. Eiziina eri omushaija arikweta omukazi we, yaaba
 naamugambaho omu bandi bantu. Abangye tibarimu, ngu bakuhwere.
 Bagyenzire Orwamukaaga, nibaija Orwakashatu. koz: obushwere; okutsinda.
 gyer: ABAAWE. km: nyinabangye.
abarungi1 [abarungi] z. Ekigambo ekirikukoresibwa abafumu omu mwanya
 gw'okugamba abacwezi abu barikukoresa kutamba.
abarungi2 [abarungi] z. reb: EKIRUNGI
abaryakamwe [abaryakamwe] z. Abantu abakwataniise, nari
 abarikuhwerahwerana.
abatuukurani [abatuukurani] z. Abantu abarikwitanisana emisyo, ruraara
 nari amacumu. gyer: OKUTUUKURA. bm: [omutuukurani].
abaziiki [abaziiki] z. Abantu abaija aha rufu kuziika nyakufa. Akaba
 aine emicwe mibi, ku yaafiire yaabura abaziiki. RT: abaziiki. fum: Rufu
 yaaba etagizire nshoni, omuziiki yaabwerabwera. bm: [omuziiki].
abazimu [abazimu] z. Emizimu y'abaafiire. fum: Orikusherura abazimu
 tatsiga itongo.
abeeteeraine [abeeteeraine] z. Abantu abakwataniise kukorera hamwe.
 Abeeteeraine bashagika entunguuka.
abooboobo [ábooboobo] t. Ekigambo ekirikworeka okutangaarira ekintu kibi
 ekyabaho. Abooboobo! Owaacumbatirira eki kihambo ky'amoozi n'oha?
agandi [agândi] s. Endamutsyo erikwizira ahagati y'okuramukanya,
 kushaba nyakuramukibwa kukugambira agandi makuru. A: Kaije, kaije,
 kaije buhooro, buhooro gye. Muriyo mugumire?B: Ee. A: Agandi? B: Ni
 marungi.
agandi1 [agândi] s. reb: EKINDI
aha [aha] b. omwanya ogu kigamba ariho nari oguri haihi nawe. Ekitabo
 kiri aha meeza. km: mpaha.
ahaarugaho [ahaarugaho] p. Obunaku obwahwaho. Murumuna wangye yaija
 ahaarugaho.
ahabiso [ahabiso] z. Ahantu ahari hare na aharikugambwaho. Za ahabiso
 y'enju ondeetere oruku.
ahabw'enki [ahabw'ênki] p. Ekigambo ekikoresibwa kubuuza enshonga
 erikukwata aha kintu. "Ahabw'enki nimusherura ohuriire omu bafiire?"
 RT: habwaki.
ahabw'okuba [ahabw'ókúba] p. Ekigambo ekirikukoresibwa kuha enshonga
 aha kirikugambwaho. Twazayo, ahabw'okuba baaba batwetsire. RT:
 habwokuba.
ahagati [ahagáti] p. Omwanya ogwehinguririziibwe ebindi bintu. Tukaba
 turi ahagati y'abantu baingi.. RT: hagati. gyer: RWAGATI.

ahahera [ahahera] p. Aha muheru ahatarikureebwa, nari kuhikwa juba.
Ekyo kintu mukisherekye ahahera.
ahaifo [aháífo] p. Omwanya ogurikushuuma kuruga ahu omuntu nari ekintu
 kiri. Twashanga bari ahaifo y'enju.
ahaiguru [ahaiguru] p. Omwanya oguri aha mutwe gw'ekindi kintu. Enkoko
 yaaguruka, yaatekama ahaiguru y'enju. RT: haiguru.
ahaitu [ahaitu] s. reb: EKYAITU
ahakuru [ahakuru] z. 1) Omwanya ogwabandize kubaho. Ahakuru omuri Nkore
 ahi ekereziya n'ekanisa byabandize ni Kamukuzi. 2) Omwanya mukuru omu
 butegyeki, enyikiriza nari obukama. Ku birikundemesa ninza ahakuru.
ahamaisho [ahamáìsho] z. Ekicweka ky'omutwe ekiriho obuso, amaisho
 n'enyindo. Yaamushuka amaizi garikufuka ahamaisho.
ahandi1 [ahândi] p. Ekigambo ekikoresibwa kubuuza amakuru agandi omu
 kuramutsya. Ahandi shi muriyo muta?
ahandi2 [ahândi] s. reb: EKINDI
ahansi [ahánsi] p. RT: hansi. 1) Omwanya ogwine ekiguri ahaiguru.
 Embwa eri ahansi y'emeeza. 2) Orurengo orukye. Hariho ebihingwa ebiri
 aha sente z'ahansi. Abantu aba n'ab'ahansi munonga; tibeegyesiibwe
 kandi tibarikushoboorokyerwa. 3) Omwanya oguri okuzimu. Ahansi y'ensi
 habayo ki?
ahantu [ahantu] z. Omwanya nari ekicweka ky'ensi. Mugyende muronde
 ahantu hoona ahu muraamureebe. RT: ahantu.
ahanyima [ahanyima] p. RT: hanyuma. 1) Omwanya oguri enyima y'ekindi
 kintu. Itwe tutwire ahanyima y'omugongo. 2) Obunaku oburikuhika ekintu
 ekindi kyarugire kuhika.
ahari [ahari] b. Ekigambo ekirikworeka omwanya nari ekintu
 ekirikugambwaho. Naamubugana ahari Kabwohe. Ahari ekyo, yongyeraho
 ekindi. Ahari mugyenzi wangye omukundwa. RT: hari.
aharuguru [aharuguru] p. Omwanya oguri ahatungukire kuruga ahi omuntu ari
 nari ahi ekintu kiri. Omuntu akombeka aharuguru ya mutaahi we. km:
 eruguru.
ahe [ahe] s. reb: EKYE
aheekiikire [ahéékiikire] y. Omwanya oguri gwonka. Abashuma
 bakamushanga aheekiikire baamwiba.
aheeru [ahéèru] p. RT: aheeru. 1) Omwanya ogutari munda. Yaashohora
 aheeru kwenda omwana. 2) Omwanya oguri aho kwonka, ogutaine
 kigukingiire. Ente ze niziraara aheeru. 3) Ensi ei otatwiremu nari
 etari yaawe. Akaza aheeru kureeba mukuru we.
ahi [ahi] s. reb: AHU
ahonaaho [ahonáàho] p. Jubajuba, ako kaanya, ago magingo. Ku yaamwetsire
 yaija ahonaaho. RT: ahonaaho.
ahu [ahu] s. reb: EKI
ai [áí] t. Eiraka ry'okutaka haagira ekyakucumita nari ekyakusaasa
 omubiri nk'eihwa. Ai! Naahurira akashonga omu rubaju. RT: ai.
ai bambe [aí bambe] t. Ekigambo ekikoresibwa omuntu yaaba naatonzya
 ahabw'obusaasi nari enaku. Ai bambe, omwana wangye yaayeshara!
ai nga tata [aí nga tata] t. Endahiro y'okugaya ekyakorwa kubi na
 nyakukikora. Ai nga tata! Ebi nibyo osiibire nookora?
ai nuunu [aí núúnu] t. Ekigambo ekikoresibwa omu kutangaarira
 ekyakushemeza. Ai nuunu, reeba akaana karungi!
ai weeshe [aí weeshe] t. Ekigambo ekikoresibwa omu kusiima
 ekyakureeberekyera gye. Ai weeshe, reeba ebitama by'omwereere! koz: KI.
aishi [aíshi] t. Ekigambo ekikoresibwa omu kweshaanya haaba haine
 ekyakuganzya nari ekyakurusya. Aishi, baitu ka wanganzya! km: eishi.
aka [aka] s. reb: EKI2 bg: [obu].
akaabo2 [akaabo] s. reb: EKYABO bg: [obwabo].
akaabunga [akáábunga] z. Omwanya ogw'ahaiguru ahariho busha. Ebicu biri
 omu kaabunga.
akaaga [akaaga] z. Oburemeezi oburikureetera omuntu kwaga. koz: KI.
 gyer: OKWAGA.
akaakiiro [akaakiiro] z. Eiriho rya hakyehakye. Omurwaire mumuhe amaizi
 yaagira akaakiiro.
akaaku [akááku] z. reb: OMWAKU km: omwaku. bg: [obwaku].
akaangye [akaangye] s. reb: EKYANGYE bg: [obwangye].
akaanya bwanya [akáànya bwânya] kb. Obunaku bukye munonga; ahonaaho.
 Nikitwara akaanya bwanya kuruga aha kuhikaho.
akaanyu [akaanyu] s. reb: EKYANYU bg: [obwanyu].
akaarire [akaaríre] y. Okugwa kw'ebihingwa ebihirikirwe eihunga,
 nk'orutookye, ebicoori, oburo, omugusha, n'ebindi. Ohikyeyo oreebe
 omugusha gwawe, gwaba akaarire. gyer: EKYARIRE.
akaariro [akaariro] z. reb: OMWARIRO koz: okushondeka. bg: [obwariro].
akaarwo [akaarwo] s. reb: EKYAKYO bg: [obwazo].
akaatika [akaatika] z. reb: OBWATIKA koz: okushondeka.
akaawe [akaawe] s. reb: EKYAWE bg: [obwawe].
akabaaho [akabaaho] z. Ekintu eki barikuhanikiraho omuntu ou bacwereire
 orubanja rw'okufa. Orubanja ku rwamusingire baamuta aha kabaaho.
akabaate [akabaate] y. Ekintu ekirikukugumaho haza kikakubuza obusingye.
 gyer: AKARAMATA.
akababa-bahiigi [akababa-bahiigi] z. Ekishaka kirikushangwa omu ihamba,
 kiine amababi nka ag'engyenyi, garikuryaryata. Akababa-bahiigi
 kaamubaba yaazimba amaguru. bg: [obubaba-bahiigi].
akabafu [akabáfu] z. Enju ei barikutamu emitumbi y'abantu omu irwariro.
akabanda [akabânda] z. reb: OBUBANDA
akabandagara [akabandagára] p. Okuhwaho kw'ebintu ebirikugabwa okabura
 eki waatunga. Byona waabitwara, byangyendaho akabandagara.Yeehuute
 bitakugyendaho akabandagara.
akabanda-mwata [akabanda-mwâta] y. Omuntu mukye kandi mugufu, nainga
 enyamaishwa ekuzire kubi. bg: [obubanda-mwata].
akabangari [akabangari] z. Ekintu kigarami, kiteebumbire, nk'esohaani. bg:
 [obubangari].
akabarondoozi [akabarondoozi] z. Okwiha akabarondoozi: Omugyenzo
 ogurikukorwa aha baana bato b'abaishiki kwenda ngu bataija kuba
 enshambani. Kwonka mwishiki tibarakwihire akabarondoozi!
akabashu [akabashu] z. Akatego k'embeba aku barikutaho eky'okurya,
 embeba ekikakoozaho kakabarashuka kakagikwata. Akabashu kaakwata
 embeba. RT: akamasu. km: akameshu. bg: [obumashu]. [ebik: Akabashu
 abandi bakeeta akooma k'embeba.]
akabi [akábi] z. Oburemeezi obureetera omuntu kugira enaku
 n'obusaasi. "Akabi katwehinguririize, twaba tutacumire obutaaho
 bwaitu." RT: akabi. fum: Akabi karengwa akandi. Akabi kashekwa
 nk'akarungi. Akabi kahenwa enduuru.
akabibiro [akabíbiro] z. Akaibo kakye nari akasisi, akateebwamu embibo
 omu kubiba. Yaatwarira nyina akabibiro. bg: [obubibiro].
akabindi [akabîndi] z. Okushondeka omubindi nari orubindi. "Nkaba ndi
 omushaija kitwara-buta, naitwa akabindi k'aha munwa." reb: OMUBINDI bg:
 [obubindi]. [ebik: Eki n'ekyeshongoro ky'empunu, ahabw'okushangwa eine
 enyindo mpango.]
akabindirano1 [akabindirano] z. Okufunya ekintu aho ahonaaho. Egi ti
 rukundo n'akabindirano.
akabindirano2 [akabindirano] p. Omuringo gw'okufunya ekintu, nookoresa
 obwira bwingi. Twabateera twabagaruzayo akabindirano. cob: Enyaruju
 ekatwarwa omutunga, eti: "Egi ti rukundo, n'akabindirano"!
akabogyeka [akabogyeka] p. Okukinga orwigi rukaguma rutahamire. Orwigi ka
 waarukinga akabogyeka hariyo ondiijo okirikwenda kurabaho?
akabubi1 [akabubi] z. reb: ORUBUBI
akabubi2 [akabubi] z. Akabiri kari nk'akahu akari omu muhanda gw'obukazi
 bw'omwishiki oshugaine.
akabumba-masha [akabumba-másha] z. Akakooko karikutuura omu masha,
 nikaguma nikatwara amasha omu mwina gwako kuriirayo. Obubumba-masha
 butuura omu rubungo rw'amasha g'ente. bg:

 [obubumba-masha].

akabumbi [akabûmbi] z. Ekintu ekirikuba kyebumburikire nari
 kyekuringiriire. Akanyankogote katuura kari omu kabumbi. bg:
 [obubumbi].
akabunda [akabûnda] z. Akaanya akatariho mushana, nk'ahansi y'omuti.
 Nangwa haaba haabaho akabunda.
akabundu1 [akabûndu] z. reb: EMBUNDU
akabundu2 [akabûndu] z. Okuteera akabundu: Okubaruka omurundi gumwe
 gw'ekintu nk'omupiira n'ebindi. Omupiira gwa motoka gwateera akabundu
 abantu baakangarana.
akabungo [akabûngo] z. Akagongo kakye. Baaza kuteera eseenene aha
 kabungo. bg: [obubungo].
akabuuza [akabúúza] z. Akamanyiso aka: "?". Nooruga hi aga magingo? bg:
 [obubuuza].
akabwibwibwibwi [akabwibwibwîbwi] z. Amagingo ga shaaha nk'emwe
 y'omwebazyo. Bakaija omu kabwibwibwibwi.
akaca [akaca] z. reb: OMUCA bg: [obuca].

akacacazo [akacácazo] z. Rukundo mpango ei orikugirira omuntu, okabura
 kukyoreka.
akacambariita [akacambáriita] z. reb: AKACANCABARI bg: [obucambariita].
akacancabari [akacancabari] z. Ekijwaro ekitaanyagurikire munonga.
 Omutsigazi ajwaire akacancabari k'esaati. km: obushanshabari. bg:
 [obucancabari].
akaceceko [akacéceko] z. Okuhunama okutarimu kateezo koona. Mukuru
 w'eishomero ku yaataahire omu kibiina, haabaho akaceceko.
akaceetero [akaceetero] z. reb: AKACEREMETE koz: NK. bg: [obuceetero].
akacencemuko [akacencemuko] z. Ensheko y'okukwenuuza. Bakasheka,
 baasheka, baagwa omu kacencemuko.
akacocori [akacocori] z. Akantu kakye munonga. Ekikopo eki yaamuha
 n'akacocori. bg: [obucocori].
akacokomero [akacokomero] z. Oruhanga rufunzire, rushuumire hare.
 Nyowe tindikwenda kutuura omu kacokomero. bg: [obucokomero].
akacokore [akacokore] z. Akantu kabi koona akari aha kintu, nari omuntu.
 Omuri imwe n'oha otaine kacokore?
akacooni [akacóòni] z. reb: OBWANCOONI km: obwancooni. bg: [obucooni].
akacu [akacu] z. Omwanya ogw'ahaiguru munonga. Empungu ekaguruka
 yaaza omu kacu.
akacuju [akacúju] z. Ekijwaro kitaanyagurikire ahabwa bukuru. Akajwara
 obucuju yaaza aha mikoro. bg: [obucuju].
akacumu [akacúmu] z. Ekaraamu ya bwino erikwejunisibwa kuhandiika aha
 rupapura. Yaaza omu kibiina ataine kacumu baamubinga. RT: akacumu.
 gyer: EKARAAMU. bg: [obucumu].
akacurama [akacurama] z. reb: ORUBAKA koz: KI. bg: [obucurama].
akacuucu [akacúùcu] z. Omwanya ogutariho mushana, nk'ahansi y'omuti.
 Baaronda ahu akacuucu kari, niho baariira. reb: EKIBUNDA 2)
akacwa [akacwa] z. Akakooko karikutuura omu itaka karikurya emiku
 y'ebimera byaba nikitandika kumera; ku orikukakwataho keezinga
 nk'engata. Enkoko yaamira akacwa. bg: [obucwa].
akacwa-bazaire [akacwa-bazáìre] z. Akakooko karikugyendera ahansi
 karikwezingamu nk'engata haagira ekyakakwataho, kaine otuguru twingi
 munonga. Omu muhanda haaba harimu akacwabazaire; waakakwataho
 nikeezinga nk'engata. reb: AKACWA-MBORO bg: [obucwa-bazaire].
akacwagurika [akacwágurika] z. Akakooko karikugyenda nikakuruza enda,
 kakiba nikagyenda oreeba ebicweka byako biri nk'engingo z'ekikoijo
 nibiteerana nibitaanuuka. Akacwagurika kaamuruma yaajwa. bg:
 [obucwagurika].
akacwaizooba [akacwaizooba] z. Akakwanzi akarikumwamwatikana. Omwishiki
 ajwaire akacwaizooba. bg: [obucwaizooba].
akacwa-mboro* [akacwa-mbóro*] z. reb: AKACWA-BAZAIRE bg: [obucwa-
 mboro*].
akacwanyagurika [akacwanyaguríka] z. Ekintu nk'ekijwaro ekicwanyagurikire.
 Ka wampa akacwanyagurika ebindi waabita hi? bg: [obucwanyagurika].
akacwekaniso [akacwékaniso] z. Omuhanda gw'ahaihi gw'okuhirimburira omu
 rushozi. Abantu batoire omuhanda gw'akacwekaniso baarahuka kuhikayo.
akadaara [akadaara] z. Omwanya gutunguukire gw'okugambiraho. Yaaza aha
 kadaara yaagambiraho. RT: akadaara.
akadeeya [akadeeya] z. Enshaho erukirwe omu huuzi ezirikushusha
 obuhungye. Ebihimba babitaire omu kadeeya. RT: akadeeya. gyer: ENSHAHO.
 km: akadeeyi. bg: [obudeeya].
akafanshoni [akafanshóni] z. Ekimera ekirikwebumba kyakwatwaho.
 Yaakwata aha kafanshoni kaayebumba. bg: [obufanshoni].
akafubire [akáfubire] z. Ekintu ky'amaremesa nari ekirikureetaho
 okuguubwa kubi. Akafubire kakutwara enjura neegwa. fum: Akafubire
 kakutwara enjura yoona.
akagando [akagando] z. reb: ORUGANDO bg: [obugando].

akagango [akagângo] z. reb: OMUGANGO koz: okushondeka. bg: [obugango].
akagiiko [akagíìko] z. Ekigiiko kikye eki barikukira
 kutaburisa kyayi, nari kuhaisa abaana omubazi. Ndeetera akagiiko, mpe
 omwana omubazi. reb: EKIGIIKO bg: [obugiiko].

akago [akágo] z. Akamanyiso aka: "( )". "Tatento (mukuru wa tata)
 arugire Buganda." bg: [obugo].
akagombamburi [akagombambúri] z. Akagufa katunami, akarikushangwa ahu
 ekigyere kiteeranira n'omurundi. Baamuteera, baamwata akagombamburi.
 bg: [obugombamburi].
akagondera-nda [akagondera-nda] z. Ekinu eki waashereka omunda, okanga
 kugigamba. Akagondera-nda kakazibira enjobe kuyaga.
akagongogongo [akagongogôngo] z. Oruti nari akati k'omugongo. Yaagwa
 yaahendeka akagongogongo.
akaguguna [akaguguna] z. reb: EMPERE bg: [obuguguna].
akagwe [akagwe] z. 1) Ekibi ekihika aha muntu atakyetegire. Akagwerwa
 akagwe obu motoka yaamubanda. 2) Ekikorwa kirikutangaaza nari
 kirikuhemura. gut: 'Okugwerwa akagwe. Okugwisa akagwe.'. Oku n'okugwisa
 akagwe.
akagyegyena [akagyegyéna] z. Akatimba k'okwihisa ebitokoozi, ebikanja,
 enturirwa, amagyani nari ebituna omu by'okunywa. Bakamugurira
 akagyegyena. gyer: AKACENCUZO. bg: [obugyegyena].
akahambura [akahámbura] z. Akakooko kakye karikwiragura kaine akabunu
 keemereire kandi kashongoire. Kaine obushegu, kaakuruma noozimba;
 nibukira kugyenda buri bwingi kandi nibwarika aha kiti nari omu
 kishaka. Yaatemba omu kiti obuhambura bwamuruma. gyer: AKAHAMBWE. bg:
 [obuhambura].
akahambwe [akahâmbwe] z. Niko beeta akahambura. bg: [obuhambwe].
akahararo [akahararo] z. Rukundo y'amaani etarikuhangaara. Ogwo mwishiki
 aine akahararo. "... akahararo ka rukundo, ni mureebe ekyandugiramu."
 gyer: OKUHARARA.
akahatano [akahatano] z. Ekikorwa ekirikugyemwa nari ekirikuhatikwa
 ondiijo nk'ekiheneso. Eki kyona ninkikorera omuzizi gumwe? Aka
 n'akahatano!
akahayano [akahayano] z. Eihato ry'okusingasingana. Okukora akahayano.
akaheehe [akahééhe] z. Omuntu oine akaheehe n'ogwo orikwetwaramu kuba
 murungi kwonka atari murungi. Naaba naayeshereka omu bandi. Omuntu ogwo
 aine akaheehe.
akaheheero [akaheheero] z. Okuryaryatwa okurikuza aha maraka kukareetera
 omuntu kukorora. Nyine akaheheero aha maraka.
akahendeezo [akahendeezo] z. Ensheko ndaingwa erimu okwesiimirana
 hamwe n'ekimama. Abakazi baasheka akahendeezo. gyer: AKAKWENEEZO.
akahengahengye [akahengahengye] z. Oburyo bwona obw'omuntu yaakubaasa
 kutandikiraho kuboneza ekisiisikaire.
akahengyehengye [akahengyehengye] z. reb: RWEKWATSO
akahengyezi [akahengyeezi] z. Ekyererezi ekirikureetwa omu kifumuka.
 RT: akahengeezi. bg: [obuhengyezi].
akahera [akahéra] z. Akakumu akarikuhererukayo aha ngaro nari ekigyere
 ky'omuntu. Omusyo gwamushara akaara kahera. RT: akahereera.
akahinda [akahinda] z. Akantu akarikutsigara omu kiteekateeko nari omu
 mutima gw'omuntu otamazirwe. Tutuura tukutegyereize, ku oriija turyahwa
 akahinda. gyer: AKANGONONGONO.
akahoiho1 [akahóìho] z. Akahuguhugu kakye munonga akakira kureebwa
 nyekiro aha taara. Akahoiho kaasya. gyer: EKIHUGUHUGU. [ebik: Kakira
 kwehuura omu mahega omuriro gwaba nigwaka, bagira ngu kaayeita
 ahabw'okubura eky'okugaburira omukwe.]
akahoiho2 [akahóìho] z. reb: AKANENERO koz: KI.
akahonjo [akahonjo] z. Kamwe aha buntu oburikushangwa aharuguru
 y'ekigyere ky'ente. bg: [obuhonjo].
akahugye [akahugye] z. Entwaza y'omuntu orikwebwayebwa. Omutabani
 omukuru aine akahugye. RT: akahuge.
akahumbi [akahumbi] y. Omuhendo gw'ebintu ebirikwingana 1,000,000,000.
 RT: akahumbi.
akahuna [akahuna] z. Omuzaano gw'okukwata aha muntu okairuka, ou
 bakwataho nawe akakwata aha ndiijo, kwenda ngu ataherereruka nako;
 nikwonikwo kuhitsya obu baraahweyo barikuhunga nibataaha, reero
 owaahereruka ataboine ow'okukwataho aba niwe yaaraara nako. Omwana
 baamwata eriisho barikuzaana akahuna. Akahuna kaakuraaraho. RT:
 akahuna. kom: [< Lug. akawuna].
akahundu [akahundu] z. Orubaka orukye barweta akahundu. Akahundu
 kakahanuka ahaiguru, kamugwaho yaayekanga. koz: NK. bg: [obuhundu].
akahungabeebe [akahungabeebe] z. Kamwe aha bukooko bukye oburikuruga omu
 kikungu ky'omushwa. Enkoko zaarya obuhungabeebe. koz: KI. km:
 akahungambeba. bg: [obuhungabeebe].
akahungambeba [akahungambeba] z. reb: AKAHUNGABEEBE km: akahungabeebe.
 bg: [obuhungambeba].
akahungye [akahûngye] z. Akagoye aku barikurukisa ebiibo, emikyeeka,
 n'ebindi. Ekiibo kye akirukiise obuhungye. bg: [obuhungye].
akahura [akahúra] z. Akakooko kakye akarikwenda kushushana n'enjoki,
 akarikutaaha omu mpikye, ekikungu nari empuku z'omuti kandi akarikukora
 obwoki. Akaba naahakuura obuhura, akahura kamugwa omu nyindo. bg:
 [obuhura].
akahuumuro [akahúúmuro] z. Akaanya k'okuruhuukaho. Manya tingira
 kahuumuro, ntuura nintoora oku n'oku.
akahuuriko [akahííriko] z. Akatangaaro. Akatutsiga omu kahuuriko
 atatushobororeire.
akahwihwi [akahwihwi] z. Akahoiho. reb: AKAHOIHO 2 bg: [obuhwihwi].
akaicokombe [akaicokombe] z. Omuzaano gw'okugurukira aha kuguru kumwe
 ohinyire okundi. Abaana bariyo nibazaana akaicokombe. reb: ESHOKOMBWA
 km: kaicokomba.
akaijongo [akaijongo] z. Omwanya gw'omukisharara ogurimu amaizi maingi,
 agarikubaasa kumira omuntu. Omwanya ogu gukashoba n'orutengyeta
 rw'akaijongo.
akaimire [akaimire] z. Niko barikweta akahambura. bg: [obwimire].
akaimukiriro [akaimukiriro] z. Okutaikirizana okurikureetwa empaka,
 okugambirana ebigambo ebigumire, okutsindikana n'okwenda kurwana.
 Hariho akaimukiriro omu ishomero ryabo, ahabw'abeegi kwanga eby'okurya.
akairungu [akáírungu] z. Omwanya ogu barikuramizamu emandwa. Yaaba agiire
 omu kairungu.
akaishebakami [akaishebakámi] z. Ekicweka ky'ente ekiri ahagati
 y'ekibero n'omuhako. Ente erwaire ekizimba omu kaishebakami.
akaita-bwite [akaita-bwíte] z. Ekintu ekyakomookwaho okusiisikara.
 Emotoka yangye yaaba etarikugabwa esisiikaire; akaita-bwite kaaruga aha
 kugivuga kubi.
akaitanda [akaitanda] z. Akaruma-bariisa. bg: [obwitanda].
akaitanyenje [akaitanyenje] z. RT: akaitanyenje. bg: [obwitanyenje].
 1) Akajuma k'omubazi ogu barikuta omu myenda nari ebintu, ngu hatazamu
 obukooko. Yaaronda akaitanyenje kaabura. 2) Akati kagufu, k'obubabi
 burugire ahansi butaagwize burikwereruka. Bakira kukakoresa nk'omugaju,
 kukata omu shanduuko zaabo z'emyenda, n'abandi bakata omuri rukomyo
 kwotera.
akaitizo [akaitizo] z. reb: OBWITIZO
akaitu [akaitu] s. reb: EKYAITU bg: [obwaitu].
akajagararo [akajágararo] z. Okurabanisibwamu kw'abantu nari amatungo
 okurimu okutoora oku n'oku, okuyomba nari okuhunga. Enjura ku yaagwa
 haabaho akajagararo. RT: akajagarro.
akajagiro [akajágiro] z. Omwanya ogu abantu barikuzamu kugura n'okuguza
 ebintu byabo. Baaza omu kajagiro kugura oburiga. koz: n'ekya kare omuri
 NK. gyer: AKATARE; EKIKOMERA. bg: [obujagiro].
akajambaijo [akajámbaijo] z. Ekintu kikye nk'obushera, amate n'ebindi
 eki bareeta omu kintu kihango. Omu kisisi yaatamu akajambaijo
 k'obushera; tiyabwijuzamu.
akajeera1 [akajeera] p. Omuringo gw'okutamanya ekiriho baaba
 baakubuzaabuza. Baitu ka mwangira akajeera?
akajeera2 [akajeera] z. Akasheko k'abaishiki abari omu kirigime, n'omu
 kiriibe, Hehe! U-U-U-,U nari akasheko k'omurenzyo.
akajugajugo [akajugajugo] z. reb: AKANYAMAJUGO koz: NK. bg:
 [obujugajugo].
akajuma [akajuma] z. Akantu kakye k'omu ruganda rw'eby'okurya,
 nk'omugusha, oburo, ebihimba; n'ak'emibazi, emiti, n'ebindi ebiri
 nk'ebyo. Aka kajuma k'omubazi naakashanga aha meeza. Akajuma k'omugusha
 tikarikwingana n'ak'oruro. RT: akajuma. bg: [obujuma].
akajunde [akajúnde] z. Akanuuko karikuruga omu kintu kijunzire. Omu
 kishengye kye hakaba harimu akajunde k'amaani.
akajunjuure [akajunjúùre] z. Amagingo g'omwebazyo, harikwenda kuzaho
 akairima. Bakaija omu kajunjuure.
akajurugye [akajurúgye] z. reb: AKAVURUGA koz: NK.
akajwamate [akajwamate] z. Akashaka akarikujwa amaizi garikwera nk'amate,
 waacwa eibabi ryako. Abamwe bakeeta akanyamate. km: akanyamate. bg:
 [obujwamate].
akakagate [akakagate] z. Akati koorobi aku bakira kurukisa ebihumi
 by'enjoki, ebitukuru, n'ebindi. Akatema obukagate bwingi bw'okurukisa
 ekihumi ky'enjoki. km: obukagate. [ebik: Kikagate hakaba hariyo
 obukagate bwingi, nikyo baaheeteire eiziina eryo.]
akakaikuru [akakéíkuru] y. Omuhendo gw'ebintu ebirikwingana 1,000,000. RT:
 akakaikuru. km: akakaira.
akakamirwa-bagabe [akakámirwa-bagabe] z. Akati k'amagara makye.
 Nikarandira aha bindi biti, kaine obubabi bukye, waakahutaaza nikajwa
 amate. Kaine emizi miraingwa. Irooko ondeetere akakamirwa-bagabe. bg:
 [obukamirwa-bagabe].
akakangansi [akakangansi] z. Ahashatwire, ahagati y'ekigyere
 ky'ebinyamaishwa, nk'ente. bg: [obukangansi].
akakiiko [akakíìko] z. Abantu bakye abaronzirwe kwebembera abandi.
 Akakiiko aku baaronzire tibaramutairemu. fum: Ku oreeba enkoko zaaza
 omu kakiiko, oyanura kare. bg: [obukiiko].
akakira-rugo [akakira-rugo] z. Erindi iziina ry'akabindiizi.
akakiri [akakiri] z. Akantu akakuzire kafundize omuhanda gw'obukazi.
akakiro [akakíro] z. Aha mutwe gw'omugongo nari akabungo. Abakaikuru
 bangye baaza kuhinga omu kakiro. bg: [obukiro].
akakomo [akakomo] z. Akaju k'ekifuuha aku omugabe yaabaire akoreramu
 emigyenzo nibamwemeka.
akakomyo [akakomyo] z. Akateezo: Kugiraho nari kubaho ekirikuhurirwa
 kyona. Naayeta, akakomyo kaabura. koz: KI.
akakondo [akakondo] z. RT: akakondo. bg: [obukondo]. 1) Kamwe aha bwenda
 obubaziirwa aha bwezirikiro nk'obw'empare, oburabibwamu omweko
 kugizibira kushuma nari kujuuka. Empare ye teine bukondo. 2) Akabaaho
 aku bakingisa orwigi. 3) Akooma akateebwa aha rwigi kuhatikamu enkufuru
 kurukoma. Akakondo k'orwigi rwe kacwekire. 4) Ekitsintsiino kiraingwa
 ky'enkaito, okukira munonga ez'abakazi. Abagyenyi be boona baija
 bajwaire enkaito z'akakondo.
akakongoijo [akakongoijo] z. Ekicweka kimwe aha mubiri gw'omuntu,
 embuzi, ente n'ebindi, ekirikushangwa aha ntaaniro y'ekigyere
 n'okuguru. Embuzi yangye eine embarabara aha kakongoijo. bg:
 [obukongoijo].
akakonjo [akakonjo] z. Akafuuni akakonjoirwe amatama gaako (embaba)
 akakoresibwa nk'omu kutimba ebiina n'omusingi gw'enju. Omusingi gwe
 akagutimbisa akakonjo. bg: [obukonjo].
akakonko [akakônko] z. Endwara y'orukororo erikukwata abantu, bakiba
 nibakorora hakaijamu eshagama, neeturira kandi neekwata enyamaishwa.
 Omurwaire w'akakonko tahikaana n'abandi atakaragwize. RT: akakonko.
akakono [akakóno] z. Akacweka k'ekyanyima akatsigara omunda. Akazaara,
 akakono k'ekyanyima kaatsigarayo. RT: akakono. bg: [obukono].
akakonzyo [akakonzyo] z. Akakwate k'abatsigazi n'empagare abari hamwe
 baaba nibazaana, nibateera orwari. Baana 'mwe murugye omu kakonzyo!
 reb: AKARIGIME
akakorwa [akakorwa] z. Akanyamaishwa kakye k'omu ishwa, kaine obwoya bwa
 kigaaju, kandi obunyamaishwa obwo bukira kugyenda hamwe bwingi. Embwa
 yaita akakorwa. RT: akakorwa. bg: [obukorwa].

akakumi [akakúmi] z. reb: OMUTWARO koz: n'ekya kare. bg: [obukumi].
akakunduuro [akakunduuro] z. Akahebeserezo, kurwana munonga
 mwinganiise amaani, n'ahu mwarwanira ebinyaatsi biikakunduuka.
 Wandeetaho amaryo niturwana akakunduuro.
akakunduuzo [akakunduuzo] z. reb: ENYANJAZO bg: [obukunduuzo].
akakungu [akakungu] z. Akakwate k'abantu k'okuba hamwe, baine
 ekigyendererwa kibi nari kirungi, ky'okukunda nari kwanga omuntu hamwe.
 Abantu aba baine akakungu kabi. gyer: AKAHANGISO; AKATIIKO. fum:
 Akakungu kariisa etaabe. Akakungu karugwamu ow'obwengye. bg:
 [obukungu].
akakunguutso [akakúnguutso] z. reb: AKACENCUZO bg: [obukunguutso].
akakuramatsi [akakuramatsi] z. Ekintu nainga omuntu kukwezingiriraho
 omu muringo gurikuganzya nari gurikutama nari gurikurusya.
 Akampindukira akakuramatsi. fum: Akakuramatsi kacwa omuhoro gwawe.
akakwate [akakwâte] z. Obuzaare oburi ahagati y'ebintu bibiri nari
 bingi. Ogwo mwana aine akakwate n'omukazi ou arikutuura nawe. RT:
 akakwate.
akakweneezo [akakweneezo] z. Ensheko okushekyera
 ahaiguru(okukweneeza).
akakyencuzo [akakyéncuzo] z. Akatimba k'okucencuza ebintu, nk'esaano
 n'omusheenyi. Omukazi yaaboneza oburo n'akakyencuzo. reb: AKAKUNGUTSO;
 AKAGYEGYENA

akakyenkye [akakyenkye] z. bg: [obukyenkye]. 1) Obuti oburikuruga omu
miteete. Orucurabambe arukoreise orukyenkye. 2) Ekikwato ky'okuteera
nibeeshongora. Yaaba naateera akakyenkye.
akakyenkyema [akakyenkyema] y. Omuntu mukye muraingwa. Omushaija akaba
mukye, n'akakyenkyema! bg: [obukyenkyema].
akakyerekyembe [akakyerekyembe] z. Ekikwato nk'omusyo, efuka, omuhoro,
 n'ebindi, kyaba kikuzire, kihendekire kitakiine bwogi. Mpa ako
 kakyerekyembe k'omuhoro, nsharise eki kireere. bg: [obukyerekyembe].
akakyeremete [akakyeremete] z. Ekijwaro kigufu munonga. Akagura
 ekiteeteeyi yaashanga kiri akakyeremete. koz: KI. bg: [obukyeremete].
akamaguru [akamáguru] z. Orubazi orw'okubanza aha kitara, oru omuntu
 abanza kuribataho arikuza omu kitara. Ribata akamaguru oze omu kitara.
akamanyiso [akamanyiso] z. Akantu koona akateebwa aha kintu
 k'okukimanyiraho. Esaati ye akagitaho akamanyiso. RT: akamanyiso. bg:
 [obumanyiso].
akamata [akamata] z. reb: EKIMATA koz: okushondeka ekimata.
akame [akáme] z. Akanyamaishwa k'amatu geemereire karikugurukyeza
 amaguru kaaba nikagyenda. Bakaba nibahiiga, baajumbura akame. RT:
 akame. gyer: WAKAME. km: akami. bg: [obume].
akameeme [akameeme, akamééme] z. Eigufa ry'omu kaina k'omutima. Akameeme
 kakamuzibira kugomoka. RT: akaimeeme.
akameshu [akameshu] z. reb: AKABASHU bg: [obumeshu].
akami [akámi] z. reb: AKAME RT: akame. km: akame. bg: [obumi].
akamigano [akamigano] z. Omuringo gw'abantu nari enyamaishwa nyingi
 kuraba na kwikara ahafunzire, zikamigana, zikagumirwa zikafundana.
 Omuryango gwaba gufunzire, okurabamu kwaba kuri akamigano. Hafunzire
 munonga twabura obwehigiro, twaguma omu kamigano. RT: akamigano.
akamiisho [akamiisho] z. Endwara y'ekiirukano erikukwata omuntu
 akairukana obutatsibamu. Omwana wangye arwaire akamiisho.
akamira [akamira] z. Yaagira embeho nyingi, akamira kamuragara. reb:
 EBIMIRA
akamirwa-bagabe [akamirwa-bagabe] z. reb: ENKUKUURU
akamogo [akamogo] z. reb: AKACOKORE
akamoori [akamoori] z. Kamwe aha buhengyere burikushangwa aha rusiika
 rw'enju, nk'ahaiguru y'edirisa n'orwigi; bw'okutaasya embeho omu nju
 n'okugishohoza. Enju ye teine bumoori. RT: akamooli. bg: [obumoori].
akamwano [akamwano] z. Omwanya ahu eishokye ryemweire ryonka aha mutwe,
 rutari ruhara. Aine akamwano aha nkomo.
akamwenyo [akamwenyo] z. Akasheko katarikushohoza iraka nari kworeka
 maino. RT: akamwenyo.
akanenero [akanénero] z. Akacweka akari aharuguru y'omushaya, ahagati
 y'eriisho n'okutu, aku orikuba noofutana kakaguma nikaimuka. Akamuteera
 yaamwata akanenero. RT: akanenero.
akangarateete [akangarateete] z. Omwanya gwanami gutaine kigushwekire
 nari kigukingiriize. Emiti yoona bagitemire baahatsiga hari
 akangarateete. RT: orwangaratete.
akangonongono [akangonóngono] z. Okutamarwa aha kintu, ekitaatwazibwa
 nk'oku waakwenzire. N'obu baarabe baakishoboororaho, tinaahwa
 kangonongono. gyer: AKAHINDA.
akanihiiro [akanihiiro] z. Okushemererwa okurimu okweshongora n'okuzina,
 ebirimu obusingye. Obugyenyi bw'eriizooba bwareeta akanihiiro omuri egi
 ka.
akanju [akanju] z. Eiraro ritari ry'amaani. Omukazi ku aba aine enda
 obumwe n'obumwe, agira akanju.
akanjuzo [akanjuzo] z. Akeeyerezo k'okwihisa esaano aha rubengo. Embeba
 zitwaire akanjuzo ke, yaakaronda kaabura. bg: [obwanjuzo].
akanono1 [akanono] z. Omwanya gw'ahaiguru ahu orukanga rw'enju
 rubuganiire. Yaimutsya amaisho yaareeba aha kanono.
akanono2 [akanono] z. reb: OBUNONO
akanuriirizi [akanuriirizi] z. Akajuma k'embumburi karikuriibwa,
 karikwana aha kiti kiri nk'ekya ovakado. Omwana akaiba obunuriirizi
 bwangye. bg: [obunuriirizi].
akanwa [akanwa] z. RT: akanwa. 1) Ekicweka ky'omubiri ekikoresibwa omu
 kurya, kunywa n'okugamba. Yaaba naanywa amate, gaamwotsya omu kanwa.
 2) Ahantu aharikurabwa ekirikuza omunda y'ekindi. Akanwa k'enjoga y
 'amaarwa . fum: Mukama w'akanwa niwe akagyerera enogo.
akanya [akanya] z. reb: OBUNYA bg: [obunya].
akanyabazimu [akanyabazimu] z. reb: AKASHEEGYEGYE bg: [obunyabazimu].
akanyabiriko [akanyabiriko] z. Ekimera ky'amababi mahango garikwenda
 kutukura. Ndangira ah'okwiha akanyabiriko. koz: KI. bg: [obunyabiriko].
akanyabungo [akanyabungo] z. reb: AKASOOROORA
akanyabura [akanyabura] z. Eziina eririkwetwa ekintu ekirikutsintsinwa
 ahabw'obubi bwakyo. Abazaire nibeeta obusheru obunyabura barikutiina
 kubugamba ngu butabamara abaana. bg: [obunyabura].
akanyabusha [akanyabusha] z. reb: BUSHANSHA bg: [obunyabusha].
akanyabuzaare [akanyabuzááre] z. Akamanyiso aka "~". bg:
 [obunyabuzaare].
akanyaiganja [akanyaiganja] z. Eiziina ry'enyamaishwa empiigi eziine
 ebyara ebirikwehinya, nk'enjangu, engwe, nari ekicuncu. Enyamaitswa
 eitsire enkoko zangye n'akanyaiganja. bg: [obunyaiganja].
akanyamafundo [akanyamafûndo] z. Akashaka kaine otufundo aha mpimbi
 'ebirabyo birikwera karikushusha nk'ekicumucumu, karikunuuka kubi, aku
 bakira kujumburira abaana. Fubeeka aka kanyamafundo tujumburire
 omwereere naariibwa omu nda. bg: [obunyamafundo].
akanyamahano [akanyamahano] z. reb: AKASHEEGYEEGYE bg: [obunyamahano].
akanyamajugo [akanyamajugo] z. Akati karikweraho otujuma, ku turikwoma
 waatukwataho nitujegyerera. Kuura ako kanyamajugo omu musiri
 gw'ebirabyo. reb: AKAJUGAJUGO koz: KI. bg: [obunyamajugo].
akanyamakanca [akanyamakanca] z. Ekiti kirikujwa amate, garikukwatira
 nk'amakaaca waaheza kukitema narishi kukihara. Baingi nibakiihamu
 enkoni. Omushaija akatema akanyamakanca. bg: [obunyamakanca].
akanyamate [akanyamate] z. reb: AKAJWAMATE bg: [obunyamate].
akanyampira [akanyampira] z. Akakooko kakye munonga karikwiragura,
 akarikukira kugwa omu maisho, gakanyaaramu otwizi turikuryaryata.
 Akanyampira kaagwa omwana omu riisho. RT: akanyampira. bg:
 [obunyampira].
akanyampoira [akanyampoira] z. reb: AKASAAMUNYIGA bg: [obunyampoira].
akanyamukara [akanyamukara] z. Ekimera ky'amababi maraingwa, kiine
 obujuma burikunuuka gye aha mizi yaakyo. Twakuura akanyamukara omu
 musiri. bg: [obunyamukara].
akanyamukira [akanyamukíra] z. Enyogori ez'omu masha g'enyamaishwa.
 Enkoko yaarya akanyamukira. koz: NK. bg: [obunyamukira].
akanyamuniini [akanyamunííni] z. Amashemererwa maingi g'abantu
 beeteeraine.
akanyamurera [akanyamuréra] z. Omukuri. Omuteezi w'akanyamurera
 yaashemeza omukoro. kom: RT. bg: [obunyamurera]. [ebik: Akanyamurera ni
 kakye okukira aha mubanda.]
akanyamutinda [akanyamutinda] z. Endwara y'ente erikushushana n'omukuuru
 gw'embuzi, kwonka yo neekwata aha mugongo. Ente yangye erwaire
 akanyamutinda, neeshusha kubi.
akanyamutsimbi [akanyamutsimbi] z. reb: ENYAMUTSIMBI km: enyamutsimbi.
 bg: [obunyamutsimbi].
akanyamutugu [akanyamutugu] z. Orutugu; orutori. bg: [obunyamutugu].
akanyamwengye [akanyamwéngye] z. N'erindi iziina ry'akasaamunyiga. gyer:
 AKANYAMWENYI; AKASAAMUNYIGA. bg: [obunyamwengye].
akanyamwenyi [akanyamwenyi] z. N'erindi iziina ry'akasaamunyiga. bg:
 [obunyamwenyi].
akanyangarara [akanyangarara] z. Akaatika. Enkyeka neebaasa kujwa,
 ahabw'okuba eine akanyangarara. bg: [obunyangarara].
akanyankogote [akanyankogote] z. Akanyamaishwa akaine omubiri gugumire
 nk'ogw'eihembe gw'okwesherekamu (ekikogotso). Akanyankogote kaatureeba
 kaayeshereka omu kikogotso kyako. RT: enyamankogoto. bg:
 [obunyankogote].
akanyantabo [akanyantabo] z. Kamwe aha butuzi oburikumera aha mikambi
 y'ebitookye eyaakamuurwa omu kunyuuka. bg: [obunyantabo].
akanyanuuka [akanyanúúka] z. bg: [obunyanuuka]. 1) Okunuuka
 kw'enyamaishwa okureetera ngyenzi zaayo zaagyanga. Ente ye eine
 akanyanuuka. 2) Ekimera ky'omu ishwa ekirikunuuka kubi.
akanyarugondo [akanyarugondo] z. Ekinya ekiine obugondo. Yaareeba
 akanyarugondo yaayekanga. bg: [obunyarugondo].
akanyarutookye1 [akanyarutookye] z. Ekikubyo ky'akakooko koona akarikuba
 kagwire omu maarwa. Bakeeta eiziina eryo ngu abantu baganywe,
 batagaata. Akanyarutookye baakashanga omu maarwa, baakajaburamu
 baakanaga. bg: [obunyarutookye].
akanyarutookye2 [akanyarutookye] z. Akashaka karikukira kumera omu mbuga,
 k'oturabyo turikwera . bg: [obunyarutookye].
akanyarutwe [akanyarutwe] z. Akaana k'ekikyere karikwiragura, kaine
 omukira n'orutwe ruhango, ruri nk'orw'emare. Nikaba katakagizire
 maguru. Obunyarutwe bwijwire omu maizi g'ekiyanja. bg: [obunyarutwe].
akanyashagama [akanyashágama] z. Ekishaka kirikuranda, ky'amababi
 garikujwa amaizi gari nk'eshagama. Ku naacwa eibabi ry'akanyashagama,
 kaajwa. bg: [obunyashagama].
akanyegyero [akanyegyero] z. Omwanya ogurikutemba. Baamurabiraho aha
 kanyegyero. gyer: AKATEMBO; AKATUNGAMO. bg: [obunyegyero].
akanyiga [akanyiga] z. Akapeesha aku orikuteerana, noigatira kamwe omu
 kandi. bg: [obunyiga].
akanyitsi [akanyitsi] y. Akantu akarikukirayo obukye omu kintu
 ak'omugasho, oburyo, obuguzi, nari obwengye. Byona ebi yaagamba byaba
 bitarimu kanyitsi. gyer: ENSHA.
akanyogonya [akanyogónya] z. Endwara y'omunda erikukwata omuntu,
 akahurira aine nk'ekirikumukaamuura, nari kumwimata omu nda. Manya
 n'obu mumpugaho, akanyogonya kaanyita.
akanyogonyo [akanyogonyo] z. Obwoba obu orikuhurira oine, nk'omuntu
 waawe yaaba arembire. Ondekye ondereere, nyine akanyogonyo, ahabw'okuba
 omwana wangye arwaire.
akanyomo [akanyomo] z. Akantu aku omuntu arikutsigara nako omu mutima
 nari omu biteekakateeko yaaba atamazirwe nshonga, kakamureetera
 okubanganisa eki yaahurira. Akagura ente, kwonka yaatsigara n'akanyomo
 ngu baamuzimba.
akanyoomoozano [akanyoomoozano] z. Okurusya okurengyesereize. Omuntu ogwo
 aine akanyoomoozano.
akanyuunya [akanyúùnya] z. reb: AKANYUUNYARUME bg: [obunyuunya].
akanyuunyarume [akanyúúnyarume] z. Akakooko kakye akarikushangwa omu
 kishaka, nikenda kushushana n'oruseenene. Akarya akanyuunyarume agizire
 ngu n'oruseenene. bg: [obunyuunyarume].
akanywanisa [akánywanisa] z. Akamanyiso aka: "-". bg: [obunywanisa].
akapampari [akapampari] z. Akajwaro kakye katakuhikire. Akateeteeyi aku
 ajwaire n'akapampari. bg: [obupampari].
akapiira [akapiira] z. RT: akapiira. bg: [obupiira]. 1) Akantu
 akarikunyururuka aku bakomesa esente. Omwana yaamira akapiira yaazimba
 enda. 2) Omuzaano gw'omupiira. Abaana nibakunda kureeba akapiira.
 3) Akantu koona akaine omubiri gurikunyururuka. Hariho obutima
 bw'egaari obwine akapiira k'okujwekamu.
akarabamwishengyero [akarabamwishengyero] z. Okuhunama kw'ahonaaho,
 okuba omu bantu baingi abaaba nibagamba. Muhuumure, ako kaaba kari
 akarabamwishengyero.
akaraiga [akaraiga] z. Akaguta k'omutavu akareeterwa nyinagwo ngu
 ekarigatse, kugihuzya ngu erekye kuhaya omu kugikama. bg: [oburaiga].
akaramata [akaramata] z. Akashaka akarikwenda kushusha obunyunywambuzi.
 Kaine oturabyo turikuramatira, nitukwata aha mubiri nari aha myenda.
 bg:

 akaramata

 [oburamata].
akaranda-rugo [akaranda-rugo] z. Ekimera ekiine obubabi bukye
 ekirikuranda kikashweka orugo rwona, nikitaho obujuma bwa kijubwe bwine
 obunyarara burikwera; kandi obujuma bwahiisa nibutukura kandi
 obunyarara nibugumaho. Enju yaitu eyetoroirwe akaranda-rugo. km:
 akatsindirwa-bairu. bg: [oburanda-rugo].
akarande [akaránde] z. reb: AKARANDU koz: KI.
akarandu [akarándu] z. Omuze nari endwara erikugyendera omu buzaare
 kuruga aha bazaire kuza aha baana. Obuhiima n'endwara y'akarandu.
akareega [akareega] z. Akenda karikujwarwa abakazi kubahwera kukwata
 amabeere. Ajwaire akareega karikwera. RT: akareega. bg: [obureega].
akaregyeya [akaregyeya] z. bg: [oburegyeya]. 1) Akakumu nari akantu
 akarikumera omu rubaju rw'ebigyere, engaro, okutu, enshaya n'ebindi.
 Omwana aine oburegyeya bubiri. 2) Obuntu burikurengyeera oburikumera
 omu maraka g'embuzi nari entaama. Embuzi baagicwaho oburegyeya bwayo.
akareka [akareka] z. Akabubi akarikushangwa ahansi y'enshonga y'orurimi
 rw'omwereere, aku bagira ngu baaba batakashazire naaremwa kugamba.
 Tibaramushazire kareka, yaaremwa kugamba.
akaremba [akarémba] z. Eibara ry'ente eririkwera, erirugire aha nkoro
 kuhitsya aha mabeere.
akaremeishengyero [akaremeishengyero] z. Akantu akarukirwe nk'akarago,
 k'okushembesa obuhendeki bw'ekicweka ky'omubiri. Ente yangye ehendekire
 okuguru baakuta omu karemeishengyero. km: akashengyero. bg:
 [oburemeishengyero].
akarengo [akarêngo] z. Omwanya gurikurengutuka nka ahu akatembo
 karikuhwerayo nk'ahu akashuumo karikutandikira. Reeba ente niziriira
 aha karengo ka seeri y'enyanja.
akarengutuko [akaréngutuko] z. Ahu orikurengyera okashuuma, abaaba
 nibakureeba batagarukye kukureeba. Yaaba yaahikire aha karengutuko,
 twamweta tiyaatuhurira.
akari [akári] z. Omuringoogu omukazi ayehuriramu yaaba naayenda
 kuteerana n'omushaija. Ogwo mufaakazi atuura aine akari.
akaribagarura [akaríbagarura] z. reb: AKARIBAREETA
akaribareeta [akaríbareeta] z. Ekikorwa ky'okuryongaryonga omuntu
 kikamureetera kwija. km: akaribagarura.
akarigiijo [akarigiijo] z. Ekikorwa ky'okurigiija.
akarigime [akarígime] z. reb: AKAKONZYO
akarigito [akarigito] z. Emitsindo hamwe n'akaari ebirikuruga omu kwiruka
 kw'abarikuzaana.
akarigoobe [akarigóóbe] z. Okugyereka okuguru aha kuju oshutami. Okuteera
 akarigoobe.
akariibe [akarííbe] z. Akakungu.
akarima [akarima] z. Kanyaananga. bg: [oburima].
akarimaahwa [akarimáàhwa] z. Akacungwa kakye karikushaarira. Yaarya
 akarimaahwa kamwe yaagyenda. RT: akalimaawo. kom: [< Lug. akalimaawa].
 bg: [oburimaahwa].
akarimi [akarími] z. RT: akalimi. bg: [oburimi]. 1) Emigambire
 erikusheshenda. Obu waazayo, nyaabura 'we onteereho akarimi. 2) Akanwa
 akarikureeta orugambo. Akarimi kaanyu karyabareeterera. 3) Akakono
 akooreka eshaaha nari edakiika. Obu akarimi k'eshaaha kaahika omuri
 mushanju, abaana baaza kuhuumura. 4) Akatwe k'akacumu ak'okuhandiikisa.
akarindiri [akarindiri] z. Emitwarize mibi erikukorwa abari hamwe. gyer:
 AKAKUNGU; AKARIIBE.
akarooro [akaróóro] z. reb: OBUROORO RT: akarooro. bg: [oburooro].
akarugu [akarugu] z. Omwanya ogwabaire guba omunda y'ekiti ky'omuryango
 gw'enju y'enkiga nari ey'ekinyankore. Bakaba bakira kubiikamu amafuka,
 enku n'ebibando, nari okutsibikamu embuzi. gut: 'Baitu shi egi ka, ka
 neeshusha akarugu kaijwire enku.'. Enku ozireebere omu karugu. gyer:
 ENDUGU. bg: [oburugu].
akaruma [akarúma] z. Obusaasi obu omukazi agira yaaheza kuzaara.
akaruma-bariisa [akaruma-bariisa] z. Akakooko karikwiragura karikushushana
 n'ekinya, akaine omubiri gurikuterera. Enkoko yaarya akaruma-bariisa.
 bg: [oburuma-bariisa].
akarundirundi [akarúndirúndi] z. Ekicweka ky'egaari eki barikushokamu
 ekigyere, ahu omuntu arikuribata yaaba naavuga nainga naatabura egaari
 ngu egyende. Akarundirundi kaamucumita ekigyere. bg: [oburundirundi].
akaruuru [akarúúru] z. RT: akaruuru. kom: [< Lug. akalulu]. bg:
 [oburuuru]. 1) Omuringo gw'okutoorana abeebembezi omu ihanga, ekyaro
 nari ekitongore, nari kucwamu aha kintu ekiteirweho empaka nari ekiriho
 obutaikirizana. Akaruuru niko kaabamazire empaka. 2) Akapapura
 akarikukoresibwa omu kuteera akaruuru. gyer: ENTEENYU; OKUSHOORA.
akarya-baana [akarya-baana] z. Akakooko karikugyendesa enda kari
 nk'ekinyabwoya, kakye kaine amabara. Nikakunda kuba kari omu binyaatsi.
 Akarya-baana kaamuruma. bg: [oburya-baana].
akarya-babi [akarya-bábi] z. Akakooko akakira kuzeereera aha maisho
 n'amatu g'omuntu karikujunjuuta; kakira kuba kari n'obundi. Akarya-babi
 kaamugwa omu riisho yaahumaguza. bg: [oburyababi].
akaryabariisa [akaryabariisa] z. Akakooko karikwiragura, karikugyendesa
 enda nk'enjoka, kandi kaine obwira bwingi. bg: [oburyabariisa].
akaryongaryongo [akaryongáryongo] z. Akarimi karungi k'okubeihabeihesa.
 Hariho abantu abu beeta ba Rwamaryongo. bg: [oburyongaryongo].
akasaamunyiga [akasaamunyiga] z. Akanyamaishwa karikukira kakye aha kame
 ku hagira ekyakatiinisa, kanyampa ekinyampo kirikunuuka kubi. Embwa ku
 ziba zihiigire akasaamunyiga, ku kanyampa ekinyampo kyazinuukira,
 zireka kukakurata. reb: AKANYAMPOIRA; AKANYAMWENGYE bg:
 [obusaamunyiga].
akasanga [akasánga] z. Akaju katahami k'ebiti n'ebinyaatsi. Abariisa
 baayegama enjura omu kasanga. bg: [obusanga].
akasanguzo [akasanguzo] z. Akantu akarikukoresibwa omu okusiimuura
 ebihandiikirwe, ebitarikwetengwa. Akasanguzo ke kabuzire. bg:
 [obusanguzo].
akashabari [akashabari] z. Akabubi akari omu muhanda gw'obukazi
 bw'omwishiki otakaroboirwe.
akashagashago [akashágashago] z. Okutoora oku n'oku nooronda ekintu eki
 otarikumanya ahu kiri. Nyihaho akashagashago, torikumanya ahu obiikire
 sente zaawe?
akashare [akasháre] z. Akamanyiso k'okukwatanisa ebigambo nari eshuura
 omu kuhandiika, aka: "," . Aguzire ente, embuzi n'embwa. bg:
 [obushare].
akashashaanuko [akashashaanuko] z. Obugwagye oburikwizira owaahurira nari
 owaatunga eki yaaba naayetenga. Ku yaamugambire ebya rukundo yaagira
 akashashaanuko.
akashebashebe [akashebáshebe] z. Akashaka k'otuhwa, kaine otubabi tukye
 munonga, kandi abariisa bakira kukakoresa kuragurira amaisho
 g'enyamaishwa zaabo. Akashebashebe kamezire ahaifo y'eka yangye. bg:
 [obushebashebe].
akasheegyeegye [akasheegyeegye] z. Akakooko akarikwenda kushushana
 nk'oruseenene, k'amaisho mahango; nikareebeka nk'omuntu okwatiire
 emikono aha kifuba omu muringo gw'okushaba. Abandi nibakeeta oruzimu,
 akanyabazimu nari akanyamahano. gyer: ORUZIMU. bg: [obusheegyeegye].
 [ebik: Aba ira bakaba beegyesa abaana kutaita kasheegyeegye, ngu
 baakaita nibazaara abaana barwaire amahano, obwo nibacwa obwengye
 bw'okukarinda ahabw'okureeba nikarya obukooko obuba abazigu b'omuntu
 ,nk'enshohera n'emibu.]
akasheeshe [akashéèshe] z. Amagingo ag'ahagati y'eizooba kuturuka,
 n'eihangwe. Bakaraara omu bugyenyi baija omu kasheeshe.
akashego [akashégo] z. Akantu akakozirwe omu mwenda, akarimu ebintu
 ebirikufoobeera, ak'okweshegura. Aha kitanda hariho akashego. bg:
 [obushego].
akashenda-bagyenyi [akashénda-bagyenyi] z. Kamwe aha bucweka bubiri
 bw'omutwe gw'omuntu akari ahagati y'eriisho n'eitama. bg: [obushenda-
 bagyenyi]. [ebik: Obushenda-bagyenyi nibwo bworeka okushemererwa nari
 okuguubwa kubi.]
akashengyero [akashengyero] z. reb: AKAREMEISHENGYERO km:
 akaremeishengyero. bg: [obushengyero].
akashero [akashero] z. Enshaho nkye y'omu ngaro, erukirwe omu nkindo
 nari engaaga. Yaija n'akashero ke karimu sente, baakamwibaho. bg:
 [obushero].
akashondaburo [akashondabúro] z. Akacweka k'omu kanwa akari nk'eshundo
 haihi n'enkanka; niko kakinga ahari rujuga kuzibira eby'okurya
 n'eby'okunywa kuhabiraomu bihaha. Akashondaburo karwaire, tarikubaasa
 kumira kintu kyona. RT: akasondaburo.
akashonde [akashónde] z. Akatookye k'eminwa mikye. Mwana 'we otampemura
 okagyemura omu bakama akashonde. bg: [obushonde].
akashongozo [akashongozo] z. Akanywabwogi akarikukoresibwa kushongora
 ebintu, nk'ekaraamu. Okantiiza akashongozo, nshongora ekaraamu yangye?
 bg: [obushongoza].
akashoobo [akashoobo] p. Okugyenda bucece, okurikuzibira ekirikugyenda
 kuhurirwa. Yaija akashoobo, twabona atwemereire ahaiguru. RT: akasoobo.
akashorya [akashorya] z. Orukanga rw'enju rw'ebiti nari embaaho,
 orushakaarwaho obunyaatsi nari amabaati. Abombeki ku baraamare
 akashorya, nibwo ndaareete amabaati. Ezo mbaaho ni nungi z'okwombekyesa
 akashorya. RT: akasolya. kom: [< Lug. akasolya]. bg: [obushorya].
akashukyezo [akashukyeezo] z. Ekikwato eki batamu amaizi
 g'okushukyerera ebihingwa omu musiri, omu bunaku bw'omushana. Akagura
 akashukyezo k'okukoresa omu misiri. km: akashukyerezo. bg:
 [obushukyezo].
akashuminkanya [akashúminkanya] z. Eiziina ry'akamanyiso aka ";".
 "Abeeshezi baagura amacuba; abakami baagura ebyanzi; omubaagi we
 yaagura rurara." (Mubangizi, B. K.) bg: [obushuminkanya].
akashuumo [akashuumo] z. Ahantu aharikuruga aha kabungo, nari ahandi
 ahatunguukire aharikugaruka ahansi yaaho. Okurugayo nikurahuka
 ahabw'okuba n'akashuumo.
akashuzi [akashúzi] z. Empere nari akaguguna. Mmurikira, naahurira
 akashuzi kanduma. RT: ekisuzi. kom: [< RT. ekisuzi]. bg: [obushuzi].
akasi [akasi] z. Omwanya gwanami ogutarimu kibunda nari obwegamo.
 Oburo akabuhinga aha kasi k'omugongo.
akasigo [akasígo] z. bg: [obusigo]. 1) Akati kato akaihwa aha mwanya
 kakabyarwa aha gundi. Akasigo kangye k'etaabe, okabatikire kubi
 kaayoma. 2) Akajuma kakye k'ekishaka nari omuti. reb: EMBIBO; ENSIGO
akasiimo [akasiimo] z. Ekihembo ekiheebwa omuntu ahabw'ebirungi ebi
 akozire. Akaheebwa akasiimo ahabw'omurimo murungi ogu yaakozire. RT:
 akasiimo. gyer: EKIHEMBO.
akasiisi [akasíìsi] z. Erindi iziina ry'akasiisibirizi. Akakooko kakye
 karikwiragura obundi karikubaasa kuruma, kagyenda n'obundi buri bwingi,
 bukira kuza aha by'okurya nari ebintu bijunzire. Taata nu ntumikira;
 akasiisi kakatuma enjojo bitarikwingana. fum: Akasiisi kakashara
 orugisha kaarureeta aha ndaaro kati: "Ebyekwatso bya rufu naabimara.".
 bg: [obusiisi].
akasiisibirizi [akasíísibirizi] z. Akasiisi. km: esiisiri. bg:
 [obusiisibirizi].
akasiisira [akasiisira] z. Akaju akatari k'entuura, akombekwa kutaahwamu
 omufuruki nari ou enju ye ehiire, okuhitsya obu ayombeka ey'obutuura.
 Enju yangye ekasya hati nindaara omu kasiisira. RT: akasiisira. fum:
 Akasiisira kaanyu kakira enju mabaati etari yaanyu. bg: [obusiisira].
akasikina [akasikina] z. Endwara erikushusha nk'okwakaanwa, okaguma
 nooshusha nk'orikwenda kukorora. Naakira kurwara akasikina. km:
 esikina.
akasinga [akasînga] z. Akati k'omu kishaka, aku abantu baabaire bahenda
 bakakashatura kwezesa amaino. bg: [obusinga].
akasiriira [akasirííra] y. Omuhendo gw'ebintu ebirikwingana 100,000. RT:
 akasiiriira.
akasirikiriro [akasirikiriro] z. Omuringo gw'okukorora kuhika aha
 kuburwa omwitsyo. Arwaire orukororo rw'akasirikiriro.
akasooroora [akasooróóra] z. Omuyaga gw'amaani maingi, ogurikwezigoora
 gurikutwara ebintu ebyanguhi, nk'ebinyantsi. Esaati ye yaatwarwa
 akasooroora. reb: AKANYABUNGO fum: Rukundo y'akasooroora.
akasoosi [akasóòsi] z. Akasohaani k'okukwatsizaho ekikopo. Yaaba aine
 akasoosi kaayatika arikugyenda. kom: [< Rungyereza. saucer]. bg:
 [obusoosi].
akasyekyero [akasyekyero] z. Akamanyiiro. gyer: OMUGYENDERANO.
akataajure [akatáájuure] z. Omwanya ogutariho kintu kyona, kwonka
 ogwabaire gwine obugurimu. Abashuma bakaiba ebintu bye byona eka
 baagitsiga eri akataajure. Ekishaka n'emiti ebyabaire bimezireho, byona
 bikatemwa kaatsigara kari akataajuure.
akatabanguko [akatabanguko] z. Omurabanamu ogurikushiisha obuteeka
 bw'abantu, hakazaarukamu endwano n'okwitana. Ensi erimu akatabanguko
 ahabw'eby'obutegyeki. RT: akatabanguko. gyer: AKEETABURE. bg:
 [obutabanguko].
akatabarika [akatabarika] y. Omuhendo gw'ebintu bingi munonga.
akatabo [akatabo] z. Omwanya ogu nyineeka yaabaire ahuumuriraho
 aruhire, nari arikugaaniirira abaana nyekiro. bg: [obutabo].
akatambaara [akatambáàra] z. Akenda kakye k'okukwata omu ngaro. Taine
 katambaara, etuutu naagiragarisa engaro. Naayetenga akatambaara k'omu
 ngaro, ahabw'okuba arwaire oruhinzi. RT: akatambaara. bg:
 [obutambaara].
akatambasindo [akatambasindo] z. Enkwanzi z'amabara maingi ezitaakirwe
 aha migoye mingi ekwataine kurungi, zikajwarwa abakazi omu buso.
 Omugurire omwenda n'akatambasindo. bg: [obutambasindo].
akatambi [akatambi] z. Akantu aku barikukwataho ebyeshongoro nari
 amaraka. Akatambi kakuzire oze kugura akandi. RT: akatambi. bg:
 [obutambi].
akatami [akatámi] z. Akashate k'orutami akateeranwa n'obundi
 bakaburukisa ebintu, nk'ekiibo nari entemere. gyer: OBUTAMI. bg:
 [obutami].
akatanda [akatânda] z. Akantu k'enziga ina akakira kushangwa omu
 irwariro, kutwariraho abataine gagyenda. Omurwaire naareeba
 nibamusindika aha katanda. bg: [obutanda].
akatandaaro [akatandaaro] z. RT: akatandaaro. bg: [obutandaaro].
 1) Akatanda akakozirwe kutaho esohaani, ebikopo n'ebindi, ebirikuba
 byaheza kwogibwa. Noobaasa kundeetera esohaani n'ebigiiko aha
 katandaaro? 2) Orutara rw'okwanikirizaho nk'enyama, nari kuhiisizaho
 nk'eminekye n'ebindi. Enyungu yaahanuka aha katandaaro yaayatika. gyer:
 OBUGAMBA.
akatangaaro [akatangaaro] z. bg: [obutangaaro]. 1) Omuringo ogu omuntu
 arikuzamu yaaruga kuhurira nari kumanya busya eki atuura atarikumanya,
 nari naamanya okundi. Omukamwana yaashanga turi na nyinazaara,
 yaamujuma, yaamwonjobora; yairuka yaatusiga omu katangaaro.
 2) Akamanyiso aka: "!". Naakunda kugamba arikutamu obutangaaro.
akatanta k'eriisho [akatânta k'eriisho] z. Akataanyu k'orubaju
 rw'eriisho orurikugaruka aha kaneero. N'enki ka nondeebesa akatanta
 k'eriisho.
akatantaro [akatantaro] z. Omwanya ogurikutsigaraho waataanuura ebintu
 ebyaba bihikaine.
akatare [akatáre] z. Omwanya ogutwarwamu ebintu by'okuguza. Eriizooba
 n'ery'akatare ka Kaarukara. Yaaza kuguza embuzi omu katare. reb:
 AKAJAGIRO RT: akatale. bg: [obutare].
akatarirano [akatárirano] z. Omuringo gw'okwekiika omu muhanda
 gw'ondi, okamunagisa eki yaaba naayenda kukora nari kutunga, oine
 ekigyendererwa ky'okukimwaka. Omurimo gukaba nigugabwa gutandikire
 kare, gwakyererezibwa akatarirano.
akateera-nkomyo [enkómyo] z. Akanyonyi akarikuguruka nikateera amapapa,
 gakagamba nk'orikuteera enkomyo. Akateera-nkomyo nikatuura omu bibungo
 nari omu mpita. bg: [obuteera-nkomyo].
akateezo [akatéèzo] z. Obwaku nari eiraka eririkukirayo obukye
 eririkubaasa kuhurirwa niriruga ahantu nari aha kintu. Naayetera aha
 irembo, tinaahurirayo kateezo. reb: AKAKOMYO RT: akateezo.
akategansi [akategansi] z. Ekimera ky'otubabi tukye munonga n'otuhwa,
 nibakira kukita omu bumoori ngu obuhundu butataaha omunju. bg:
 [obutegansi].
akategyerezo [akategyeerezo] z. Akamanyiso aka: ":". Omuri Kigyezi
 nihashangwamu enganda ezi: Mungwe, Karobwa, Musigi, n'ezindi. bg:
 [obutegyerezo].
akatembo [akatembo] z. Omwanya gurikutungama kuruga omu ruhanga;
 akatungamo; akanyegyero; akabungo. Ku baahikire aha katembo, baaruha.
 Otware ebintu bikye, ahabw'okuba ei orikuza n'akatembo. gyer: AKABUNGO.
 bg: [obutembo].
akatenzyo [akatenzyo] z. Okutetema nainga okwetiriginya kw'ekintu kyaba
 nikyehindura mporampora.
akatezyo [akatezyo] z. reb: ORUTEZYO
akati [akati] z. Okushondeka ekiti. fum: Akati kainikwa kakiri
 kabisi. Akati koorobi tikahendwa muyaga. Akati ku kakukora omu riisho,
 kati: "Hweza". bg: [obuti].
akati k'omugongo [akati k'omugôngo] z. Amagufa g'orukizi.
akatiba [akatíba] z. Akantu akakozirwe omu rubaaho nari ebyoma
 akarikukoresibwa omu kuteera amatafaari nari okuteeka emigaati. koz:
 NK. km: orutiba, entiba. bg: [obutiba].
akatiina-mugongo [akatíína-mugongo] z. Akanyamaishwa kakye
 karikwiragura, kaine omukira muraingwa, karikwirukira; aha ndeere
 z'ebitookye. Yaareeba akatiina-mugongo yaateera enduuru. bg: [obutiina-
 mugongo].
akatima1 [akatíma] z. RT: akatima. bg: [obutima]. 1) Obwengye. Aine
 akatima kakye, eki omutima gwamugambira nikyo arikukora. 2) Ekyetengo.
 Naahurira akatima nikenda enyama. 3) Akacweka akakwatiire aha mupiira
 gw'egaari nari ogw'emotoka ogw'omunda, akarabwamu omwoya omu kugihaga.
 Akatima k'egaari yaawe nikashohoza omwoya, ogure akandi.
akatima2 [akatíma] z. Akacweka akakwatiire aha mupiira gw'egaari nari
 ogw'emotoka ogw'omunda, akarabwamu omwika omu kugihaga. Akatima
 k'egaari yaawe nikashohoza omwika ogure akandi. RT: akatima. bg:
 [obutima].
akatimba [akatîmba] z. RT: akatimba. bg: [obutimba]. 1) Omwenda
 gurikureebeka gye ogurikujwarwa abagore. Omugore yaajwara akatimba
 karikwera. 2) Omwenda gurikureeberwamu, ogukozesibwa kuza enyima
 y'omukingo nari kushweka ebintu. Ebintu bye yaabitwekyereza akatimba.
 3) Ehuuzi zigumire zirukiraine, ezi bakoresa omu kujuba eby'enyanja.
 Baaza kujuba baayebwa obutimba. 4) Obwoma bukye munonga bukwataine,
 bwinemu obuhengyere oburikukoresibwa omu kucencura. Yaatiiza akatimba
 k'okucencura omusheenyi kaamwebayo.
akatimbirizo [akatimbirizo] p. Omuntu kuguma naashaba ekintu
 obutahuumuza.
akatimbiro [akatimbiro] p. Okushaba ekintu jubaajuba, otainemu
 kugumisiriza.
akatimpoko [akatimpoko] z. Akamanyiiro aha muntu orikukukira. koz: NK.
 gyer: AKATI-NKOMO.
akatinkizo [akatinkizo] z. Akacacazo.
akati-nkomo [akati-nkomo] z. Akamanyiiro aha muntu orikukukira. koz:
 KI. gyer: AKATI-MPOKO.
akatirimo [akatirimo] z. Akatyongoozo.
akatogo [akatogo] z. Eby'okurya by'emiringo mingi ebiteekirwe hamwe
 nk'ebitookye n'ebihimba. Eriizooba twasiibira akatogo k'ebihimba
 n'emondi. Tindikurya katogo k'ebinyoobwa. RT: akatogo. kom: [< Lug.
 akatogo].
akatondoro [akatóndoro] z. reb: EKITONDORO koz: KI. bg: [obutondoro].
akatontori [akatontori] z. Akantu kakye munonga. Nkamushaba kumbegyeraho,
 yampa akatontori. bg: [obutontori].
akatooma [akatóòma] z. Akashaka aku orubaju rw'ahansi y'eibabi ryako
 karikwenda kwera; kaine oburaingwa nk'obw'omukono gw'omuntu. Yaafutana
 akatooma yaakira. bg: [obutooma]. [ebik: Aba ira omu Bakiga bakaba
 bakakoresa kuhaasirira omukazi ofeereirwe iba omu mugyenzo gw'okukuura
 eicumu; akanyaaririra ahu kamezire.]
akatoonyezi [akatóònyezi] z. Kamwe aha butaanisa-bigambo akateebwa aha
 muheru gw'ekibazo. Nikashusha kati: ".". RT: akatoonyezi. bg:
 [obutoonyezi].
akatoonyo [akatóónyo] z. Akatoonyezi. koz: Ti kya butoosha. bg:
 [obutoonyo].
akatoorezo [akatoorezo] z. Omucwe gw'okuguma nootooreza ebintu ebi abandi
 baakora. Omwana we aine akatoorezo. fum: Akatoorezo kaita nyinako.
akatsibura-mpikye [akatsibura-mpikye] z. Akashaka kakye kaine amababi
 makye, karikukira kushangwa omu mugongo. bg: [obutsibura-mpikye].
akatsibura-mugyere [akatsibura-mugyere] gut. Ebigambo ebi orikwejunisa
 omu kurengyeza ondiijo. Ebi yaamugambira, n'akatsibura-mugyere. koz:
 NK.
akatsibyo [akatsíbyo] z. 1) Akateezo nari oburari ahu ekintu kyawe
 kyarabire omu kwibwa. Twaza ei turikuteekateeka ngu biri, akatsibyo
 kaabura, twagaruka ngaro nsha. 2) Akamanyiso k'okubaho kw'ekintu nari
 omuntu. Twahikaho twayeta munonga, kwonka haaba hatariyo katsibyo.
akatsikano [akatsikano] z. Omuringo gw'okutsikanira ahafunzire ngu
 orabeho, nainga kuhayanira ekintu kikye, haza muri baingi. Bari omu
 katsikano, buri omwe naayenda obukuru. Ahabw'eibura ry'ebitookye,
 okubigura n'akatsikano.
akatsindirwa-bairu [akatsindirwa-bairu] z. Akaranda-rugo. bg:
 [obutsindirwa-bairu].
akatsintsimuko [akatsintsimuko] z. Akashuumo k'amaani. Yaagwa n'egaari
 aha katsintsimuko. RT: akasirimuko.
akatsiributuko [akatsiributuko] p. Okwiruka okw'engoga. Abairuki bairuka
 akatsiributuko.
akatsirimuko [akatsirimuko] z. Akashuumo k'amaani (akasitire). Kare obu
 twabaire nitukivuga gogoro, tukaba tuzivugira aha katsirimuko.
akatuga-mwoyo [akatuga-mwoyo] z. Akakooko karikwiragura kaine akabunu
 kahango, karikukira kushangwa omu bibungo. Enkoko zaareeba akatuga-
 mwoyo, zaija nizikokorima. bg: [obutuga-mwoyo].
akatunda-bwigutsi [akatunda-bwigutsi] z. Akakooko kakye k'eibondo
 rihango, karikuguruka, nikenda kushushana n'empanju. Ogu mwana enda
 yaamushusha nk'ey'akatunda-bwigutsi. koz: NK. bg: [bwakatunda-
 bwigutsi].
akatunduguru [akatunduguru] z. Akacweka k'omwanya akatunguukire kandi
 keebumburikire. Amaju gaitu gari aha katunduguru k'aharuguru
 y'eishomero.
akatungamo [akatúngamo] z. Akanyegyero.
akatungu [akatungu] z. Ekicweka ky'enju ekirikuhererukirayo kimwe
 ahaiguru, kyeshungushwire. Enyonyi yaateekama aha katungu k'enju.
akatunguru [akatúnguru] z. Ekihingwa ky'amababi maraingwa
 garikwebumburikira omu itaka gatashohoire, garimu amaizi g'orwoya
 rurikureetsa amaziga, ekisharirwa omu by'okurya kubinuukisa gye. Yaaza
 omu katare yaagurayo obutunguru. bg: [obutunguru].
akatungutungu [akatungútungu] z. Omwanya ogurikureebwa gye oguri
 ahatunguukire, ahu emandwa zaabaire zihaasiririra omugirwa, kumujweka
 emandwa za nyina nari za ishe. koz: KI.
akatunguutano [akatunguutano] z. Ekibiga ekirikureetwa eiguru kuba
 ririho ebicu bitaine muyaga, hakabaho obutagatsi kuhitsya obu enjura
 eraagwe. Obu haabaho akatunguutano, enjura neebaasa kugwa.
akatururumi [akatururumi] z. Akakooko kakye karikwirukangira ahansi
 nk'omuterere, kandi karikugyenda nikanyampa nikarya enkoko kandi
 nikabaasa kushangwa omu rutookye nikarya eminekye. Obutururumi
 butumariire enkoko. gyer: AKANYAMWENGYE. bg: [obutururumi].
akatuutu [akatúútu] z. Akahaaza kato kaaba kakiineho ekirabyo. Orutetera
 rwine obutuutu bwingi. reb: ORUTUNTUNU; ENTUNTUNU km: obutuutu. fum:
 Ekihambo kiraakutambire kikubanza obutuutu. bg: [obutuutu].
akatwetwe [akatwetwe] z. reb: OMUTWETWE bg: [obutwetwe].
akatyongoozo [akatyongoozo] z. Okuzaana kw'abaana okurimu orwari,
 okutarikuremuura. Murekyere aho akatyongoozo, nitwenda kushaba.
akavugankande [akavugankande] z. Ekimera ekirikurandira ahansi, ekikira
 kumera nk'omwata omu rutookye n'emisiri, kirikukura juba. Omu rutookye,
 ekikanyiremu n'akavugankande. bg: [obuvugankande].
akavuruga [akavurúga] z. Endwara y'eriisho erikureetamu akabara
 karikwera. Aine akavuruga omu riisho. reb: AKAJURUGYE koz: KI.
akayagaaza [akayagááza] y. Amaizi g'akagayaaza: Amaizi, agarikutagatamu
 kakye. Ontagatsize amaizi ku garaabe akayagaaza ogandeetere. kom: [<
 Rwd. akazuyaazi].
akayagaazi [akayagaazi] z. reb: AKAYAGIRIZO
akayagiirizo [akayagiirizo] z. Akashana k'amaani akarikwaka, enjura
 yaaba neeyenda kugwa nari yaatsya. Baaza kweyanikiiriza aha
 kayagiirizo. km: akayagaazi.
akayamba [akayamba] z. koz: KI. bg: [obuyamba]. 1) Ak'enyanja kakye
 karikushushana engyegye. Obuyamba, enshozi n'eby'enyanja biri omu
 ruganda rumwe. koz: NK. 2) Akaana k'ekikyere. Yaatahirana obuyamba omu
 maizi.
akayebe [akayebe] z. Akamanyiso nk'okwita eriisho, k'okworeka enshobi
 nari oburungi oburi omu kyakorwa akatarikworekyerwa omu kugamba.
 Omwegyesa akanteera akayebe.
akayeeye [akayeeye] z. Omushana ogurikujwa kumara akaanya kakye enjura
 yaaba etwire neegwa, hakatsya. Haa! Mbwenuho eriizooba twabona
 akayeeye. gyer: OMURENGYEERO.
akayengo [akayengo] z. Akaibo kakye aha ndiiro, akakira kukoresibwa
 kurenga eby'okurya. Yaamuha obuyengo bubiri bw'oburo. gyer: EKIYENGO.
 bg: [obuyengo].
akayogoyogo [akayogóyogo] y. Omuntu mukye muraingwa, oyorobi, oine
 akatsya karaingwa.
akayongo [akayongo] z. Omwanya nari eitaka ry'entara, ritaine rwezo.
akayuuya [akayúúya] z. Akati karikumera omu nkungu, kaine obutaagi bukye
 bwingi; keemi nk'enkyereere, kwonka ko tikaine mahwa. bg: [obuyuuya].
akaze [akaze] z. Omuze gw'okwemanyiiza kukora ekintu kibi haza
 kikakuhama. Agumire naatimba ebitakuri ngu naacwa emikamba, haza kaaba
 akaze. reb: OMUZE 1 fum: Akaze k'omuntu kacuubwa empitsi.
akazengyerera [akazengyerera] z. Endwara y'omutwe ei omuntu arikukwatwa
 akaba nk'owaashwekwa akairima aha maisho, ekashugirwa ngu ensi eriyo
 neeyezigooza, akenda kweteera ahansi. Arwaire akazengyerera. gyer:
 ORUZENGYERERA.
akazingiriro [akazíngiriro] z. 1) Omwanya aha mutwe nari aha mubiri
 gw'enyamaishwa, ahu eishokye nainga obwoya burikumerera, nari
 kuteeranira. Ente eine akabara aha kazingiriro. 2) Akantu
 keekuringiiriire.
ake [ake] s. reb: EKYE bg: [obwe].
akeehogo [akééhogo] z. Omwanya mukye gwehereire, ogutarikureebwa, nari
 ogutarikuhikwaho bantu boona. Bashutami omu keehogo, waaba oine eki
 orikubendera ongambire nze kubagambira.
akeekubo [akéékubo] z. Omwanya ogwekubire, nk'omuhanda, ahu
 otarikuranzya. Amatungo gaarengyera aha keekubo hariya. gyer: AKEEHOGO.
akeekuruutso [akéékuruutso] z. Omuze gw'okuza aha muntu otamurugyeho,
 omu buryo bw'okumuganzya. Akeekuruutso aka ko nikamanyisa ki; wambaho
 ota? Nyihaho akeekuruutso, wambona ota?
akeekyengo [akeekyéngo] z. Ekiteekateeko aha kintu ekirikubaasa kuzaaruuka
 omu kindi, eki otuura nooyerariikirira ngu kiryakureetera akabi. Ogu
 mushaija mwineho akeekyengo, ahabw'okuba buri kundeeba naazunguza
 omutwe.
akeemaaringo [akéémaaringo] z. Okushemererwa, okurimu okugurukira
 ahaiguru n'okwemurika. Waafeerwa akeemaringo k'Abasigi, twaheza
 kwikiriza enjugano zaabo.
akeeshemberano [akééshemberano] z. Ekisherekirwe eki orikutura omuntu,
 kwonka okaguma noomwetoorerezaho omu muringo ogundi. Nyowe ningira ngu
 okundihisa ecupa y'amaizi harimu akeeshemberano; hoona amaizi bwizi?
akeetabure [akeetabure] z. reb: AKATABANGUKO
akeetenzyo [akéétenzyo] z. Okwehiga, okwesheregyenya nari kwetenganya
 okurikukirayo obukye, okurikubaasa kureebwa, kuhurirwa nari kumanywa.
 Omurwaire waawe naamukwataho, akeetenzyo kaabura.
akeeyebe [akeeyébe] z. Okwebwa okurikureetwaho okuhugibwa ebi waaba
 otagyendereire. Naagira akeeyebe, amajuta g'eishokye gaanyebayo.
akeeyeeyo [akeeyeeyo] z. Akeeyerezo kakye. koz: NK. bg: [obweyeeyo].
akoonyo1 [akóònyo] z. Okushondeka omwonyo. Toora esente, ku orahikye omu
 katare, onyijanire akoonyo.
akoonyo2 [akóònyo] z. gyer: EKYONYO KY'ENTE. bg: [obwonyo].
akooterero [akóóterero] z. gyer: EKYOTERERO. bg: [obwoterero].
akootero [akóótero] z. Omugaju ogurikuruga aha kooterero. fum: Efura
 etatiiza ekahemura ab'owaabo, muko'ow'eishazira akatiiza akootero.
akooyooyo [akooyóòyo] y. Omugaju murungi gw'eby'okurya, ebiteekirwe gye.
 Yaabiteeka byagira akooyooyo.
aku [aku] s. reb: EKI bg: [obu].
amaago [amáàgo] z. Obujune. gyer: OKWAGA.
amaani [amáàni] z. RT: amaani. 1) Engoga ei omuntu aba aine omu
 magara. Omushaija ogwo aine amaani, torikubaasa kumuhirika. 2) Amagara
 agu omuntu aine. Akaza omu mahanga, yaagirirayo amaani makye. fum:
 Amaani makye gateeza obufeera. Amaani makye gateeza emicwe mirungi.
amaarwa [amáárwa] z. Eky'okunywa ekirikusinza. Yaanywa amaarwa maingi,
 yaasinda. RT: amaarwa. fum: Amaarwa garaakusinze, gakubanza empaka.
 Amaarwa gashunga ebimuga.
 amaarwa g'enkoni [amaarwa g'enkoni] z. Amaarwa agaheebwa abakwe baaba
 nibataaha, bakigamaramu bakabakwatsa enkoni zaabo bakagyenda. Twatsiga
 barikuza kunywa amaarwa g'enkoni twaija.
amaaya1 [amaaya] z. Ebijwaro bikuzire, bitaanyagurikire. Yaajwara
 amaaya.
amaaya2 [amaaya] z. Emiina, erikuba erimirwe enyamurimi, nari amabaare
 agari nk'ebishengye agataahwamu enyamaishwa nka zaamuha nari empitsi.
 Enyamaishwa zaataaha omu maaya gaazo. bm: [eryaya].
amabara1 [amabára] z. Ebintu namunonga ebireere, ebi barikurukisa
 omukyeeka kutamu eibara. Omukyeeka gwe aguteiremu amabara
 garikwiragura. bm: [eibara].
amabara2 [amabára] z. Eihano eryagwa. Amabara tigahwa mu nsi! Omukwe
 kuhamba nyinazaara! koz: KI. bm: [eibara].
amabugabuga [amabugábuga] z. Amaizi g'omugyera, agaheebwa omwereere,
 yaaheza ati kuzaarwa, atakonkire. Omwereere, amabugabuga baagamuhaisa
 akagiiko.
amabugane [amabúgane] z. Endwara erikureeta aha mubiri amabara garikwenda
 kuba kigaaju. Abamwe nibagira ngu nyakugarwara aba aribatsire ahu
 baahashanuriire, nari ariire emboga z'aha kituuro ky'omuntu waabo.
 Arwaire amabugane.
amabura-kindi [amabura-kîndi] z. Obukono oburiho oburabyo bw'obukangaga
 (omugugu). Obundi, bukoresibwa kuboha ebyanguhi ahabw'okuburwa ebindi
 eby'okubohesa; nikyo bwayeteirwe amabura-kindi.
amabwabwa [amabwábwa] z. Amabeere g'embwa. Embwa eine amabwabwa munaana.
amabwebwo [amabwebwo] z. Amate nari amashereka g'embwa. Akanywa amabwebwo
 yaafa.
amacanda [amacânda] z. RT: amacande. 1) Ekihingwa ky'amababi mahango
 geenaaganagire, ekirabyo kyakyo n'ekya kinekye. Kikira kukura
 kirikuranzya ei eizooba ririkuturuka. 2) Entetera z'ekihingwa ekyo.
amacandara [amacándara] z. reb: AMACANDA
amacecero [amacecero] z. Enshonga etahikire; rwekwatso. Nyihaho
 amacecero, za aha iziba.
amacunda [amacûnda] z. Amate agaitururwa omu kishaabo, baaheza kugaihamu
 amajuta. Nyowe amacunda nigammara eiriho kukira amashununu.
amacwamba [amacwâmba] z. Endwara erikushiisha ebihaha, ekaigaza enshekye,
 ekakingira omwitsyo; ekareeta orukororo n'okwigara enyindo. Omwana
 arwaire amacwamba, twamutwara omu irwariro.
amacwansi [amacwánsi] z. reb: AMACWANTE koz: KI.
amacwante [amacwánte] z. Amaizi g'omu kanwa k'omuntu agu acwera nari
 akamira. Hariho ow'emicwe mibi owaacwera amacwante hanu. reb: AMACWANSI
 koz: NK. RT: amacwanta.
amadaara [amadaara] z. Ebiti nari ebyoma bikiikirwe aha bindi,
 ebirikuhwera omuntu kutemberaho nari kushuumiraho. Yaaba atembire aha
 madaara gaahendeka, yaahirima.
amafa [amáfa] z. reb: EIFA
amafakubi [amafakúbi] z. Amazi*.
amafura [amafúra] z. reb: EFURA
amaga [amaga] z. Obukamba bw'aha maguru g'omuntu obureetwa okuganaaba
 kubi, okuraba omu kyondo ky'orufunjo kumara omwanya muraingwa; nari
 enyababa y'akasheeshe.
amaganga [amaganga] z. Enkari y'enyamaishwa empango nk'ente, embogo,
 ekicuncu, n'ebindi. Baamunyweisa amaganga g'ente, nk'omubazi. gyer:
 ENKARI.
amaganya [amaganya] z. Obujune nari enaku nyingi munonga. Ku
 baafeereirwe owaabaire naabareeberera boona, baaza omu maganya.
amagara [amagára] z. 1) Ekyo ekiri omu bihuriire byona, kandi
 ekibirugamu byaheza kufa. Naabaha ebintu ebiine amagara n'ebitaine
 magara. 2) Obunaku obu ekihuriire kimara kitakafiire. Amagara gakira
 amagana. 3) Omuringo ogu omuntu nari ekihuriire kyona kirikutuuramu.
 Aine amagara marungi, naayehurira gye omu mutima. fum: Amagara gakira
 amagana. Amagara gakwatsa omutima obugara.
amagarama [amagarama] y. reb: ENGARAMA
amagingo [amagingo] z. Obunaku ahu eizooba nari ekiro kyahika. Aheeru
 aho, ni magingo ki? Amagingo nigo aga. Turagaane, nigo magingo.
amagogori [amagogori] z. reb: EBIGA
amagondo [amagondo] z. Amabara nari amatone agari aha kintu. Embuzi eine
 amagondo garikwera. RT: amagondo.
amagosi* [amagosi] z. Ebicweka by'omubiri gw'omushaija, eby'amabanga
 ebiri omu bushaho bukwatiire ahansi y'obushaija. Akaba azimbire
 amagosi, baamutwara omu irwariro. reb: AMANEGYE* bm: [eigosi].
amagunga [amagunga] z. Amate g'ente eri haihi kuhweisa. Enyana
 yaakuzire, eba neeyonka amagunga.
amagwano [amagwano] z. Amaizi g'omutunga, agaterami omu twina tukye.
 Enjura ya ijo ekatsiga amagwano maingi.
amagwera [amagwera] z. Otutaagi otukye, tw'emiti ei batemire. Baamutuma
 enku, yaareeta amagwera gonka. koz: NK.
amagyani [amagyani] z. RT: amajaani. 1) Ekimera ekirikushoromwaho
 amababi agarikumanywa nka kyayi. Abanyakyamuhunga, nibahinga amagyani.
 2) Esaano y'amababi g'amagyani erikurungwa omu maizi garikwotsya
 kukoramu kyayi. Buri kasheeshe nibamutwekyera amagyani.
amahaane [amahaane] z. Empaka nari orwanju rw'okwetoororeza aha
 by'abandi. Ishebo akaremesa abantu boona ahabw'amahaane ge. kom: [<RWD.
 amahaane].
amahambira [amahambira] z. reb: EIHAMBIRA gyer: AMASYA2.
amahame [amahame] z. Enaama y'amaani ei waagamba n'omuntu ondi
 mukahamiiriza, mwihire aha mutima. Bakagamba amahame.
amahanga [amahanga] p. Ahantu hare munonga hatahikaine nari
 hatarikuhurizaana n'owaanyu. Omutabani omukuru akaburira amahanga. RT:
 amahanga. fum: Amahanga abiri gagyendwa oragwize.
amahasha [amahásha] z. reb: EMPASHA RT: amahasa. km: empasha.
amahaze [amaháze] z. Endwara erikucwanyagura omubiri, ei aba ira
 baabaire bagira ngu neekwata owaacumura, nk'okushwera enyamaishwa, haza
 atabone mufumu w'okumweza. Akabura ow'okumuha omubazi, mbwenu hati
 arwaire amahaze.
amahega [amahéga] z. Amabaare ashatu agahigikirwe aha mwanya
 ogw'okuhembaho omuriro, kuteekaho nari kwota. RT: amahega. fum: Amahega
 gateeka eby'okurya, tigateeka muntu. bg: [eihega]. ekis: Ekishaakuzo:
 Nyine bahara bangye bashatu, owa kashatu ku aba atariho ndaarakwo.
 Ekiito: Amahega.
amahembe1 [amahêmbe] z. Ebicweka bibiri ebigumire, ebimera aha mutwe
 gw'enyamaishwa, nk'ente n'embuzi. gut: 'Kukora obucweka-ihembe.'. Ente
 yangye eine amahembe magufu. fum: Amahembe gariira aha nte; ku efa,
 gacweka ebirumiko. bm: [eihembe].
amahembe2 [amahêmbe] z. Emandwa ezi omufumu arikwoherereza omuntu
 oshaagiize mugyenzi we, kumukora kubi. Akamuteeza amahembe, yaaraara
 atabyamire. RT: amahembe. gyer: EMANDWA.
amahenda [amahénda] y. Oburo bukuzire gye, bwine ebishiisha bihango.
 Oburo bwe bwona n'amahenda.
amahenehene [amahenehene] z. Amate g'embuzi. gyer: EMPENE.
amahenengye [amahenéngye] z. reb: AMAHINYANGI
amahiima [amahíìma] z. Oburwaire bw'omu kifuba oburikureetera omuntu
 kuguma naaheijeera. Akarwara amahiima yaaguma naahwerera. km: obuhiima.
 kom: [< Orungyereza. asthma].
amahinyangi [amahinyángi] z. Endwara erikukwata omu ngingo z'amagufa,
 namunonga omu mbaju. Amahinyangi ge gamwimukiire, taine gagyenda. km:
 amahenengye.
amahira [amahira] z. Orwizi rurikwera orurikushangwa omu kishebe nari
 ekihuute. Aine amahira omu kironda. RT: amasira.
amahoro [amahoro] z. Eby'okurya bihozire nari ebiraireho, biteekire.
 Nibakunda kurya amahoro.
amahumaane [amahumáàne] z. Endwara ei baagira ngu neekwata omuntu, yaarya
 eky'omuziro gwe.
amahunde [amahúnde] z. Enkwanzi ezitaakirwe gye, ezi abakazi beehunda
 aha mutwe n'omu buso. Omugore yaaba ari mubi, yaashungwa amahunde agu
 baamuhingiza.
amahungu [amahûngu] z. Ebinyonyi bingi bitari by'omuringo gumwe,
 ebireebwa rimwe na rimwe nibizeereera ahaiguru, birikurabanamu
 nk'ebirikuzaana. Aba ira ku baabaire bareeba amahungu batiina, bagira
 ngu nigashura orugamba.
amahungye [amahúngye] z. Ebiti bitarikunyeeta munonga, biine otubabi
 nk'otwa kaarwenda, kwonka two tutakwataine hamwe; abari haihi nago
 nibagootsyamu amakara.
amahurunguru [amahurunguru] z. Amazi* g'embuzi, entaama nari orume
 agebumburikire nk'obujuma. Aga mahurunguru, embuzi eyaagahurungura
 erwaire?
amaiko [amaiko] z. Obwangani bw'abantu abatuuraine. Ogu mushaija
 atuura abainiire amaiko. km: obwiko.
amainamira [amainamira] z. Enkura mbi y'ebihingwa ebiri ahansi y'ekiti,
 ebitarikutunga mushana gurikumara. Ebi bicoori bikaba biheekire gye,
 byanyangarazibwa amainamira.
amainamura [amainamura] z. Amaizi agarikukoresibwa omu nju y'emandwa, nari
 agu barikukoresa baaba nibabandwa. Bakashanga ataine mainamura.
amainaro [amainaro] z. Ekintu kibi ekireetera omuntu kukyeenwa,
 kirikureetwa ebintu ebitarikukira kubaho. gyer: OBUKYENE; ENAKU. fum:
 Amainaro garuga omu bwana. Amainaro gatoroozya enkoko.
amairu1 [amairu] z. Omururu mwingi gw'enyama. RT: amairu. fum: Amairu
 g'empitsi gakagiraaza aha rugo.
amairu2 [amairu] z. Endwara erikukira kuta ebironda aha matu g'abaana.
 Omu ba ira orwaire amairu, bakaba baita embeba, eshagama yaayo bagita
 aha matu agarwaire. RT: amairu.
amairungi [amairungi] z. reb: ENGONGO
amaisho1 [amáìsho] z. reb: ERIISHO RT: amaiso. bm: [eriisho].
amaisho2 [amáìsho] z. Endwara y'amaisho erikugareetera obuhuruzi
 n'emishonga, gakatukura, gakazamu ebihonzi. Arwaire amaisho.
amaizi [amáìzi] z. RT: amaizi. 1) Ekintu ekirikushangwa omu maziba,
 emigyera, emirindi, enyanja, n'ebindi ekirikunyuubwa abantu
 n'enyamaishwa; amaizi nibagakoresa omu miringo endiijo nk'egi:
 okunaaba, okuteeka, okwozya, n'ebindi. Okampa amaizi g'okunywa?
 2) Amarira, amaziga. Omugore yaasikimba, n'amaizi gaaragara. fum:
 Amaizi ku ganga kusya ogaima esaano. Amaizi ku gagira gati:
 "Torikunyoga", ogagira oti, "naaba ntaine nziro".
amajuta1 [amajuta] z. RT: amagita. 1) Eky'okurya kirikuruga omu kucunda
 amate. Yaasiikisa amajuta g'ente. 2) Eby'okwesiiga kwenda kureebeka gye
 nari kuhuumura gye. Baija bateesiigire majuta.
amajuta2 [amajúta] z. Ebiro ebi omushaija yaabaire amara n'omugore we,
 batakagarukire omu baishezaara.
amakaaki [amakááki] z. reb: AMAKANCA koz: KI.
amakamo [amákamo] z. Amate agaamara omwanya gakamirwe mpaho
 gakakwatana, bakiza kuganywa bakabanza baavurugamu n'akati k'omutoozo.
 Nyowe tindikwenda makamo, mumpe amacunda nigo garikummara eiriho.
amakanca [amakánca] z. Orwizi rurikuruga omu bimera bimwe, rurikukwatana
 rukahamira aha kintu rwaheza kwoma. Yaahaata ekitookye amakanca gaamuza
 omu ngaro. koz: NK. km: amakaaki.
amakanda [amakanda] z. reb: EIKANDA bg: [eikanda].
amakinga-myoyo [amakinga-myoyo] z. Eby'okurya by'omu rufu. Bakashanga
 amakinga-myoyo gaahweire.
amakire [amakire] z. Endwara y'ekiirukano n'okutanaka, erikushangwa omu
 baana bato, ei baabaire bagira ngu neereetwa omwana kurya n'ondiijo
 ow'oruganda ru arikuzira; ekirikurwaza enjoka z'amakire. Omukimbiri
 naarwaza Omutsyaba amakire, baarya hamwe.
amakoome [amakoome] z. Oburundo bw'eitaka bukozirwe kubyaramu ebihingwa
 nk'emikamba, emondi, n'ebindi. reb: [eikoome] Mwatabira amakoome maingi
 ntaine mikamba y'okugabyaramu? gyer: AMAHAMBIRA.
amakune [amakúne] z. Okutwariza gye abagyenyi; obufura. Amakune agu
 baamugiriire, gakamureetera kugarukayo ekiro kya kabiri. RT: amakune.
 fum: Amakune mabi, tigazibira kuhingirwa.
amakuru1 [amakúru] z. RT: amakuru. 1) Ebirikugambwa aha kibaireho.
 Yaareeta amakuru marungi, g'omukazi wangye kunzaarira omuhara.
 2) Enshoboorora ei ekintu, kirikumanyisa. Ebi yaatugambira byona
 titwamanya makuru gaabyo. fum: Amakuru g'okuzimu ogabuuza empeefu.
amakuru2 [amakuru] z. Eby'okurya by'omukama. koz: orurimi rw'ekikaari.
amakuru3 [amakuru] z. reb: EKIKURU
amakuuta1 [amakuuta] z. (Amaarwa) agahiire gye. Ku muraaheze kutaha,
 mumbiikire amakuuta. Yampa amakuuta. koz: NK.
amakuuta2 [amakuuta] z. (Amaarwa) agahiire gye. Ti yampa maarwa mabi
 yampa ag'amakuuta. koz: NK.
amamburinga [amamburinga] z. Amashaabangira nari amashuyo.
amamera [amamera] z. Erindi iziina ry'amamya. koz: KI.
amamya [amámya] z. Oburo nari omugusha ogwinikirwe gukyanikwa gwayoma
 gukashigishwamu obushera nari gukakoresibwa omu kuteera obushera. Iroko
 oyanure amamya gangye, enjura etagateerera aheeru. reb: AMAMERA
amanana [amanana] z. Endwara y'okushaasha embaju, otarikubaasa kwinama
 nainga kwehinya. Iba arwaire amanana.
amanegye* [amanegye] z. Amagosi.
amanga-kubohwa [amanga-kubóhwa] z. Ekigambo ekikoresibwa omu kutsintsina
 amazi*. Iwe mwana 'we, okaareeta ekitiiho, oihaho aga manga-kubohwa?
amangigina [amangigina] z. Okusharara kw'amaino ahabw'okurya ekintu,
 nk'enanaasi, emiyembe, mibisi, n'ebindi. Otampa ekikoijo, naamara kurya
 enanaasi yandwaza amangigina. koz: NK. RT: amangigina. gyer:
 AMANYANGIGINA. km: amanyangigina.
amanure [amanúre] z. Amaizi g'orwonyo, agu orikurozaho gakashusha
 nk'agatairwemu omwonyo gwa mahonde. Ente zaanywa amanure.
amanyaanya [amanyáánya] z. Ekicweka ky'omubiri ahu amagufa g'ebibero
 gateeraniire n'akati k'omugongo; omu bwezirikiro. Nyomwebazyo, nyatsize
 ekiti kigumire; mbwenu mpirimbukire amanyaanya, tiinyine gaza aha
 mugyera. reb: ENYUGUNYU; OBUHINGURA
amanyaari [amanyáàri] z. reb: EBINYAARI koz: NK.
amanyangigina [amanyangígina] z. reb: AMANGIGINA koz: KI. RT:
 amangigina.
amanyuunya [amanyuunya] z. Otwizi oturikunuriira, oturikurendemuka,
 oturikushangwa omu birabyo. Kanywantaabe neekunda kunyuunyuuta
 amanyuunya.
amara [amara] z. Ekicweka ky'ebyenda ekiiha eby'okurya omu rushansha
 kubishohoreza omu nio. Yozya ago mara, ogatsibe, ogabahe bagateekye.
 bm: [orura].
amaragane [amaragáne] z. Ekikorwa ky'okuragana. Ningira ngu aga
 n'amaragane, waaza kugaruka nooshanga naagyenzire; mbwenu ogumeho.
amaraga-ngingo [amaraga-ngingo] gut. Obunaku bw'obusaasi.
amaraka [amaráka] z. Ekicweka ky'ebitsya eky'omumaisho, ekiriho
 ekimironko n'emitsi y'emirangizi. Omukazi aine amaraka maraingwa. RT:
 amaraka. 2) Ekicweka ky'ekintu kyona, ekiri ahansi y'omutwe, nari
 akanwa kaakyo. Amaraka g'enyungu, maraka g'enkyeka, amaraka g'orutuuha.
amaranga [amaranga] z. 1) Amaizi agoogibwa omu kishaabo baaheza
 kwiturura; bagyendereire kwozyamu amajuta. Ago maranga gate hare,
 gatareeta aha enshohera. 2) Amaizi agarikuruga omu mabeere g'embuzi
 nari entaama yaaba ekurize. Ebyo ebiri ahari egyo mbuzi n'enki?
 N'amaranga agagyomeireho.
amaranzi [amaranzi] z. Ekyererezi ky'eizooba ekirikureebekyera omu
 mwanya, nari omu bifumuka by'omu nju nainga omu mababi g'emiti. Yaimuka
 amaranzi g'eizooba gaatandikire kureetana. bm: [eiranzi].
amarari [amarári] z. Endeeba y'amaisho, agarikureebeka nigareeba
 habiri. N'obu ndaabe nindeeba amarari, kwonka nimpweza gye. RT:
 amarali. km: endari.
amarebe [amarébe] z. reb: EIREBE
amaremesa [amaremésa] z. Ekintu ekihairwe omuntu ngu akikore, kandi
 kitarikubaasika kwenda ngu aremwe. Ka wampa amaremesa, hoona ninza
 kubimara?
amari [amari] z. RT: amari. 1) Ebintu ebirikushiisha emisiri,
 nk'obukooko, enyonyi, amatungo, n'ebindi. Amari gakamusiisira omwaruko
 gw'ebihimba. 2) Ekikubyo eki abakaamwana beeta enyonyi ahabw'okutsinda
 ishezaarabo yaaba aine eiziina riine akakwate n'enyonyi, nka Kanyonyi
 nari Rwenyonyi. Iwe mwana we za kwamira amari, gaamara omugusha.
amarinda [amarinda] z. Ekicurizo ky'omuriisa w'ente, ky'okuzishemeza omu
 mwebazyo, ngu zirye zaaba ziri haihi kutaaha. Yaataasya ente
 ashemereirwe, naateera amarinda.
amaringaringo [amaringaríngo] z. Ebigambo birungi byorobi
 by'okushendashenda ondi, kumwikiririsa kukuha, nari kukora eki
 orikwenda. Ogwo mutsigazi nimmumanya aine amaringaringo, oyeetware
 atakwiba. koz: KI.
amarira [amaríra] z. Emiziga. fum: Amarira g'ente gabanza omu kanwa.
amaruhuura-ngingo [amaruhuura-ngingo] z. Amaizi garikufukiirira
 munonga. Yaamunaabisa amaruhuura-ngingo.
amaryo [amáryo] z. Emicwe y'okwetunguura, kweta ahu otashemereire. Ako
 kaana kaine amaryo ga "taata gimpe ngibaagye". fum: Amaryo gakagurutsya
 embeba amahega.
amasambangira [amasambangíra] z. reb: AMASHUYO koz: KI.
amasha [amasha] z. Amazi* g'ente n'ebindi binyamaishwa ebihango.
 Ekituzi kimezire omu masha g'ente. koz: NK. km: amashe.
amashaaruura [amashaaruura] z. bm: [eishaaruura]. 1) Enshumi y'okwiha
 ebingirwe, nk'oburo nari omugusha omu misiri; eishaaruura. Omutabani
 akazaarwa omu mashaaruura. 2) Eby'okurya ebirikuruga omu misiri omu
 nshumi emwe; emishaaruuro. Ahabw'ekyanda ekyatuteire, amashaaruura
 g'omwaka ogu nigaija kuba makye. koz: KUR; KAT. 3) Ebiconco
 ebirikuheebwa omu maramizo ebirikuruga aha mashaaruura. Abaareeta
 amashaaruura mwena mugareete aha omumaisho.
amashambangira [amashambangíra] z. reb: AMASHUYO km: amasambangira.
amashambanzira [amashambanzira] z. reb: AMASHUYO
amashansha1 [amashânsha] z. Endeere ezoomire. Amashansha nigababiirira
 gye oburo bw'okugoya, ahabw'abo abarikukunda omukarangye.
amashansha2 [amashânsha] y. Ebijwaro ebikuzire munonga. Esaati ye
 n'amashansha, ti y'okujwarwa omu mafura.
amashanyarazi [amashanyarazi] z. Amaani agarikugyendera omu twoma,
 agarikukoresibwa kureetaho ekyererezi n'obutagatsi, nari okuhindura
 ebyoma. Okujumbura amasharaazi kukaba okw'omugasho muhango. reb:
 AMASHARAAZI RT: amasanyarazi. km: amasharaazi. kom: [<Lug.
 amasanyalaze].
amasharaazi [amasharáázi] z. reb: AMASHANYARAZI km: amashanyarazi.
amashararazi [amashararazi] z. Obujuma burikwera aha muti muhango
 muraingwa. Ku burikuhiisa bugira eibara rya kinekye; obundi buriibwa
 abantu, enyamaishwa nk'enkyende, n'ebinyonyi. Twagura amashararazi
 maingi eriizooba.
amashaza [amashaza] z. bm: [eishaza]. 1) Ekihingwa ekirikwera embibo
 zeebumburikire, ziri omu mishoga migufu aha y'ebihimba; obushaza. Yaaba
 naaraba aha musiri gw'amashaza, yaakuuramu eishaza rimwe eryezire
 munonga. 2) Enjuma z'ekihingwa ekyo.
amashe [amáshe] z. reb: AMASHA koz: KI. km: amasha.
amashemererwa [amashémererwa] z. Emitwire y'omuntu erikureetwa obusingye
 n'okunanuka. Amashemererwa n'ag'okunyita ahabw'okubona motoka yangye
 ebaire eibirwe. RT: amasemererwa. fum: Amashemererwa gatembesa
 orusiika.
amashengo [amashengo] z. Ebigambo birungi by'okushendashenda mukama
 waawe, ngu okaagira eki waamwihaho. Amashengo gaawe ningamanya; banza
 omare ebi naakuragiira kukora, ebindi nitubigambaho bwanyima.
amashereka [amashéreka] z. Amate agaruga omu mabeere g'omukazi, agonkwa
 omwana akiri muto. Amashereka gabuzire, ahabwa nyina kurwara amabeere.
amashobe [amashóbe] z. Amazi* g'enjangu. Yaashanga amashobe omu buro
 bwe.
amashookorindo [amashookorindo] z. Amazi* g'ebinyonyi eby'omu kishaka,
 ebirikwombeka ebyashuri omu miti. Yaija arengyeirwe amashookorindo omu
 mutwe. gyer: AMATOTORO.
amashoro [amashoro] z. Obuhonzi obureebeka aha butanta bw'amaisho
 g'abantu abamwe. Yeragaze amashoro aha maisho.
amashununu [amashúnunu] z. Amate g'ente agaaruga kukamwa, agakirikutagata.
 Amashununu ganurira abarikugakunda.
amashurubu [amashurubu] z. Endwara erikukwata omuntu akazimba aha nsinsi
 y'okutu. Muhara wangye arwaire amashurubu.
amashushane [amashusháne] z. Ebintu ebirikushushana omu ndeebeka nari
 omu bigambo. Omutanga n'eryozi n'amashushane.
amashuuma1 [amashuuma] z. Omwanya gw'okuruga ahaiguru, kuza ahansi.
amashuuma2 [amashuuma] y. Ekicweka ky'ensi kya buryo y'oburugwa-izooba.
 Azania (South Africa) neeshangwa omu mashuuma ga Afirika.
amashuyo [amashuyo] z. 1) Enyama y'aha ntsintsi y'okutu, namunonga omu
 njangu. Aine amashuyo nk'aga ishe. koz: KI. 2) Endwara y'ente namunonga
 emitavu erikureetwa okurumwa engoha; erikugireetera kuzimba enturugunyu
 aha ngingo z'omubiri gwayo. Emitavu ye erwaire amashuyo
 ahabw'obutoogibwa nari kusiigwa omubazi gw'engoha. 3) Endwara
 y'okuzimba amashuyo. Arwaire amashuyo, nikyo ayesiigiire enziro
 z'enyungu aha matama. gyer: AMASHAMBANGIRA.
amasira [amasira] z. reb: AMATSIRA
amasoosi [amasóòsi] z. 1) Amaizi g'ebitakuri, agakwatira aha ntango
 y'enyungu; ebitakuri ebigahererukamu binura nk'ebisiigirwe obwoki.
 Mwijukye kumbiikira ebitakuri by'amasoosi. 2) Amasira. koz: kikoresibwa
 abantu bamwe.
amasya1 [amásya] z. Ebironda ebireetwa okwokibwa ekintu kirikwotsya,
 nk'amaizi nari omuriro.
amasya2 [amasya] z. Obukoome bukye obutabirwa omu kishaka kitahingirwe,
 bukabyarwamu entetera nari emiti; reero ekishaka kikaija kuhingwa
 bwanyima, entetera zaatandikire kuranda. Ohinge gye nooyetonda, otatema
 entetera zangye ezi mpingire omu masya.
amasyosyo [amasyosyo] z. km: emisyoko. 1) Amaizi garikwokyeza kimwe.
 Amasyosyo nigo gaamwokize. 2) Orufuzi nari amaizi, agaija omu kanwa
 ahabw'ekyetengo ky'okurya, namunonga waareeba ondi naarya eky'okurya
 eki orikukunda.
amataane [amatáàne] z. Omwanya ogu emihanda erikubuganiraho. Emotoka
 zaatomeranira aha mataane.
amataasho [amataasho] z. Ahantu aharikugiibwa bwesherekye kukora
 ebitahikire. Osiibire nkahi? Naaronda ow'okumpa amaizi yaabura, garuka
 omu mataasho gaawe.
amatahaanure [amatahaanure] z. Amaizi agatoorwa aha nyungu omugoyi
 yaareeba gari maingi, garikubaasa kutotsa oburo. Irirayo amatahaanure
 gatakwotsya mwana 'we.
amatanga [amatanga] z. reb: EBITANGA
amate [amáte] z. RT: amata. 1) Eky'okunywa kirikwera ekirikuruga omu
 muhako gw'enyamaishwa, nk'ente. Nyina ku yaafiire, yaakurira aha mate.
 2) Amaizi garikwera agaruga omu bimera, nk'ekitooma. Amate g'oruyenje
 gaamugwa omu riisho.
amateere [amateere] z. 1) Amakoome. Ente ze zikatabagura amateere
 gangye. 2) Ebihingwa ebihingirwe n'ebindi omu musiri gumwe.
 3) Amatsinde gaconyirwe.
amategyengyere [amategyengyére] z. Obujuma burikwera aha mutegyengyere.
 gyer: OMUTEGYENGYERE.
amatemba1 [amatemba] z. Ekicweka ky'ensi kya bumosho y'oburugwa-izooba.
 RT: amatemba.
amatemba1 [amatemba] z. Omwanya gw'okuruga ahansi, kuza ahaiguru;
 okutungama; okunyegyera. Amatemba tigarema, harema amatemburuka. RT:
 amatemba.
amatembane [amatembáne] z. Abaana abarikuzaarwa okurugiirira omu kuteerana
 kw'abanyabuzaare nk'omwojo na munyaanya, nari omu nyamaishwa enimi na
 nyinayo.
amatembezo [amatembezo] z. Omuhanda ogwombekyeise, nk'amatafaari nari
 ebyoma, kutemberaho nari kutemburukiraho. Waaba nooshuuma amatembezo,
 oyeetware otahirima. RT: itembezo. gyer: AMADAARA. bm: [eitembezo].
amaterekyero [amaterekyero] z. Omwanya gw'okubiikamu ebintu,
 gukoreirweho obuntu bugyerekaine. Ebigiiko obirondere aha materekyero.
amatobo [amatobo] z. Amabara mahango, geebumburikire agarikuba gari aha
 kintu, nk'embuzi nari ente. Embuzi ye eine amatobo ga mutare.
amatojo [amatojo] z. reb: EBITOJO
amatone [amatóne] z. Amabara maingi agari aha nyamaishwa. Emondo eine
 amatone garikwenda kushusha nk'ag'orunyamatone. koz: KI. RT: amatone.
 km: amatono.
amatono [amatóno] z. reb: AMATONE koz: NK. km: amatone.
amatonto [amatonto] z. reb: AMATOOTO koz: NK.
amatontori [amatontori] z. reb: AMATOOTORO
amatooto [amatooto] z. reb: AMATOTORO koz: KI.
amatootoro [amatóótoro] z. Amazi* g'ebinyonyi nk'enkoko. Amatootoro gaine
 orwezo rurungi. reb: AMASHOKORINDO; OKUTOTORA koz: NK. km: amatonto;
 amatontori; amatooto.
amatsiko [amatsiko] z. Obwesigye bw'okutunga nari kureeba eki otuura
 nooyetenga. Nyine amatsiko ngu niinyija kuheza kwombeka egi nju, omu
 Kwamukaaga ogu mwaka.
amatsinde [amatsînde] z. Ahantu ahabanjwirwe ahabw'okweteekateekyera
 kubyaramu embibo. Akahinga amatsinde gaagwayo. Amatsinde gangye ninza
 kugatabiramu emondi.
amatsira [amatsira] z. Ebintu birikumaatiira ebishangwa omu maizi nari
 omu mate g'ebiti agajwire, gakooma, obundi gakaba gaine akanuzi. reb:
 AMASOOSI 2)
amatu g'abakaikuru [amatu g'abakáíkuru] z. Ebintu ebiri omu ruganda
 rw'ebijegye, ebimera aha bitsintsi by'ebiti ebirikujunda. km: emisino
 y'abakaikuru.
amatungo [amatûngo] z. Enyamaishwa ezi batunga omu maka, nk'ente,
 embuzi, entaama, n'ebindi. Amatungo gaawe gaanyoneire emisiri, ija
 oreebe oku gagigizire; gatsigire gaahakuunuuza!
amatwengye [amatwéngye] z. Amashemererwa agu ogira omu mutima, okamwenya
 munonga. Omukaikuru ku yaareebire omukaamwana, yaagira amatwengye.
amayangi [amayangi] z. 1) Abaana b'amahasha, bombi b'aboojo nari bombi
 b'abaishiki. 2) Ekikubyo eki beeta empasha, omuri egyo ka mwaba
 mwazizaireho. Muka Karwemera ogwo azaire ki? Agarukire yaazaara
 amayangi. 3) Ebintu biri hamwe birikureebeka gye, nk'abantu baingi
 bajwaire ebirikushushana. Ebijwaro by'abaana b'eishomero abo
 byabareebekyesa nk'amayangi.
amayasha [amayásha] z. reb: EIYASHA bm: [eiyasha].
amayengo1 [amayengo] z. (endeebeka erikushushana) obugongo n'obuhita
 ebirikureebeka omu bunyaatsi bw'eyojwa nari omu maizi; nk'enyanja byaba
 nibihuuhwa omuyaga; ebigonzi. Amayengo g'omu nyanja Rwitanzigye ni
 maingi munonga.
amayengo2 [amayengo] z. Emireebekyere y'eishokye erihotsirwe, eriinemu
 nk'amateere g'ebitakuri, obugongo n'obuhita. Eishokye rye yaaritamu
 amayengo.
amayenje [amayenje] z. Amabara g'ente garikwera, gabugire omubiri gwayo
 gwona. Ente z'amayenje nizindeebekyera gye.
amayombera [amayombera] z. Obwoma butari bw'omuringo gumwe bufumwirwemu
 ebifumuka by'okurabyamu amashumi g'oruhu, omu kuhimbya ekizino. Bakaba
 baine ekizino kirikwetwa, "Oije ogurire abaana amayombera."
amayonza [amayónza] z. Ebijuma by'omuyonza. Abaana baaza omu kishaka,
 baareeta amayonza g'okurya. km: enyonza. bm: [eiyonza].
amazi* [amázi] z. Ebintu ebishohorezibwa omu nio* omu bantu
 n'enyamaishwa ebirikukomooka omu by'okurya. Yeetware otaribata amazi.
 reb: AMAFAKUBI RT: amazi.
amaziga [amazíga] z. Amaizi agaruga omu maisho g'omuntu yaaba naarira,
 yaasheka munonga nari aine ekyamukora omu riisho. Yaaba aine amaziga
 omu maisho. koz: NK. RT: amaziga. km: emiziga.
amaziika1 [amaziika] z. Obunaku obu bateeramu omufu omu kiina.
 Nkamuheruuka aha maziika ga ishe.
amaziika2 [amaziika] z. Ebintu nari sente ebirikuheebwa aha rufu. Esente
 z'amaziika baashorooza nyingi.
amazima [amazima] z. Ebintu ebi waagamba ebihikire, ebitarimu kubeiha.
 Yaagamba amazima, omuramuzi yaamutuubiza aha kiheneso. fum: Amazima
 tigaitirwa maisho. Ekishuba kiimuka kare, amazima gakitangayo.
amazimoora [amazimoora] z. Amabara agarikushusha emihirizi, agarikushangwa
 omu ntegye, emikono, n'ebindi bicweka, namunonga omu bakazi. Aine
 amazimoora maingi omu ntegye.
amazimwe [amazímwe] z. Ebigambo by'okwetomboiterana, ebirimu
 okwijutsyana ebyahweire kare. Nyowe ka mpuname, tindikwenda kuteera
 mazimwe.
amazomba [amazomba] z. Endwara erikureetera omubiri kugira amabara nari
 amatone. Arwaire amazomba aha maisho. RT: amazomba.
ameehangye [ameehángye] z. Amaryo g'okwehanga kukora ekintu ekikurengire
 kandi otarikukibaasa. Omwana ogwo aine ameehangye. fum: Ameehangye
 gakaita kanyaamunyu. Ameehangye gainaza: Ntakirwa atema eminyaara.
ameera [améèra] z. Amaizi g'enyanja, agari omu mwanya oguri okuzimu
 munonga. Yaarohamira aha meera, tarikwija kujabuka juba.
amoogi [amóògi] z. Embaju ibiri z'ekintu ky'obwogi. Ekihompo kyangye,
 kiine amoogi abiri.
amooshe [amóòshe] z. reb: OBWOSHE
amooya [amooya] z. reb: ERYOYA bm: [eryoya].
arifu [arifu] z. bg: [za-arifu]. 1) Enyuguta ezihandiikwa omu rurimi,
 nka a, b, c, d, e, f, g, h, i, j, k, l, m, n, o, p, r, s, t, u, v, w,
 y, z. 2) Akatabo akarikwegyesa enkoresa y'enyuguta n'empandiika
 y'ebigambo. Kare hakaba hariho obutabo bwa arifu.
ashwihi [ashwíhi] p. reb: AWIHi koz: KI.
ashwiriri [ashwíriri] p. Ekigambo ekirikukoresibwa kuhakana ekintu
 ekyakugambwaho. Akagira ati: "Ashwiriri, nyowe tiinye naabigambire".
 koz: KI.
awihi [awíhi] p. Ekigambo ekirikukoresibwa kworeka okwanga ekintu eki
 waagambirwa. Awihi, nyowe tindikuzayo. koz: KI.
awiiriri [awííriri] p. reb: AWIHI koz: KI. km: ashwihi.
ayaayaaya [áyaayaaya] t. Ekigambo ekikoresibwa omu kutangaarira ekintu
 ekyareebwa nari ekyahurirwa. Ayaayaaya, eki kinuuko omuntu aha kiraba
 hi!

 B - b

b [bá] z. Enyuguta ya kabiri omu nyuguta za arifu.
baa [báá] z. Eiraka nk'ery'okujuga kw'entaama.
baaburangahi [baaburangáhi] y. Ekikubyo ky'omuntu orikukunda kutaaha
 obugyenyi, n'obu barikuba batamwetsire. Ogu muntu ka ni baaburangahi,
 na kunu yaahikireyo! bg: [baabaaburangahi].
baamushinja [baamushînja] z. reb: KAREEBI km: mushinja.
baamwana [baamwâna] z. Eiziina eri abazaire b'omuukazi nari omushaija
 abashweraine beetana. Ninza kureeba baamwana wangye, arwaire. koz: KI.
baasi1 [báási] t. Ekigambo ekikoresibwa omuntu yaaba naatangaara,
 naikiriza nari naayetomboita. Baamuteera baasi! Kare baasi! Yebare
 kunyima eby'okurya.
baasi2 [bbáàsi] z. Ekimotoka kihango ky'okutwara abantu. Twagyendera
 omu baasi obu twaba nituza Kabaare. kom: [< Rung. Bus].
baatatenkuriitwe [baatatenkuriitwe] z. Abazaire baitu abaabandize.
 Baatatenkuriitwe bakaba bari emanzi.
baaziina [baazíína] z. Omuntu ou eiziiina rye, ririkushushana n'eryawe.
 Naareeba baazina, ka nze kumuramutsya. koz: KI. bg: [baabaaziina].
bagonzire [bagonzire] z. Enkoni egondekyeirwe aha ifundo, nainga
 eboneziibwe kuruga omu kiti ekikwirwe n'emizi yaakyo, kikacurikwa,
 emizi ekagaruka ahaiguru ekooma egondami. Abakwe boona baaba baine
 bagonzire. bg: [zaabagonzire].
Bagyendanwa [bagyendánwa] z. Engoma ei omugabe wa Nkore, yaabaire
 ateeraho omurisyo naayema. Bashangire Bagyendanwa efumukire. gyer:
 KABEMBURA.
bagyenzi1 [bagyênzi] y. Abantu abu orikuhurizana nabo. Bagyenzi bangye
 bampemukireho, baanyaga.
bagyenzi2 [bagyênzi] t. Nikikoresibwa omu muringo gw'okwehanangiriza
 n'obucureezi, owaashaazya. Hoona bagyenzi, tomureka akarabaho!
bahungu [bahûngu] z. Obwoya oburambiire bukiizi, oburi aharuguru
 y'ebitsigye by'omuntu.
baibanye [baibánye] z. Ekigambo ekikoresibwa omukazi kumanyisa abaramu.
 Ku yaanteire naahungira omuri baibanye.
baitu [báìtu] sh. 1) Ekigambo ekirikunywanisa ekyaruga kugambwa,
 n'ekirikugamba obubi nari oburungi aharikyo. Tukukorera, baitu tosiima.
 Omurimo ni mukye, baitu ni murungi. 2) Ekigambo ekibandiza
 ebikirikushuminkanisa. Baitu n'obu twaija aha, haine ekyatwebayo.
 3) Obundi nikishuminkanisa ekirikumanywa (kwonka ekitaagwambwa),
 n'ekirikukigambaho. Baitu ka wankabya. gyer: KWONKA2.
bakihuuta [bakihúúta] y. Omuntu omunyabishuba nari ow'orugambo. Ogambe
 nootsigira enda, obu ari aho ni bakihuuta, nikirara kibugire ekyaro.
 gyer: KITANDAARAMU. bg: [baabakihuuta].
bambe [bâmbe] t. Akagambo akarikukoresibwa omu kusaasira ori omu
 buremeezi. Bambe ka mureebire n'omurwaire! km: bambi.
bana [bana] z. Omuzaano oguzaanwa embaju ibiri z'abantu barikuhayahayanira
 akati, orubaju orumwe nirukarinda, orundi niruteeraho kukaiba. Baasiiba
 nibazaana bana, ryarenga.
bantu 'mwe1 [bantu 'mwé] t. Ebigambo ebirikukoresibwa omu kutangaara
 ahabw'eki waareeba nari waahurira. Bantu 'mwe, mwareeba ekiteta ku
 kyagwitsa akagwe; kuhamba omwana!
bantu 'mwe2 [bantu 'mwé] p. Ekigambo kirikworeka emicwe y'obuntu aha
 bu orikugamba nabo. Imwe bantu 'mwe timwaruha, timuhinguuka?
baro [báro] z. Omushaija okushweire (waaba ori omukazi). Baro yaaruga aha
 naakuronda. reb: IBANYI RT: baro. bg: [baabaro].
barukingirebata [barukingirebáta] kb. Ekigambo ekikoresibwa kutsintsina
 encugura*. Nyekiro obu ntatwairwe barukingirebata, ninza kukira. [ebik:
 Kikomooka aha ncugura* y'omugyenyi, otarikumanya oku araigure orwigi
 kuza eishaazi.]
batu [bátu] p. 1) Eiraka rihango eririkuhurirwa omuntu yaateera mugyenzi
 we oruhi ruhango, nk'orw'aha kibunu. Bakamuteera, ngu: batu.
 2) Ekigambo ekirikushoboorora emiimukire y'ahonaaho. Enduuru ku
 yaagambire, twareeba yaabatuka, ati: batu! Yairukanga titwagaruka
 kumubona.
batu-batu [batu-bátu] p. Ekigambo ekirikushoboorora omuringo gw'okugyenda
 enkuratane, omwe aha ndiijo, bwanyima y'omwanya mukye. Twareeba
 baabatabatuka, bati batu-batu, twabazibira baazira, baayanga kushutama.
bigahwa [bigáhwa] p. Omubaro mukye gw'ekintu. Itwe twakyerererwa;
 twashangaho bigahwa, twafa kutwarirayo.
Bigo bya Mugyenyi [Bigo bya Mugyenyi] z. Omwanya ogu barikuteekateeka
 ngu gukaba guri embuga nkuru y'Abacwezi. Nigushangwa omuri Masaka.
Biheeko [biheeko] z. Emwe aha mandwa. Biheeko niyo yaamwitsire. [ebik:
 Ekaba neemanywa abantu b'omuri Rwanda kuhitsya haihi n'enyanja ya
 Bunyonyi, nk'emandwa y'orugamba.]
biika-oguze [biika-oguze] z. Eiziina ry'ekibiina ky'abarikurundaanira
 hamwe esente zaabo, bwanyima bakazeeguza kuzikoresa, bakazigarurayo
 bongyeiremu enshaagi. Akaiha sente omuri zaabiika-oguze. bg: [zaabiika-
 oguze].
biizi-bitootsya [biizi-bitóòtsya] z. Ekikubyo ky'enyama y'entaama,
 ahabw'amaizi gaayo kuhora juba. Mpitsya biizi-bitootsya egyo n'oburo,
 tureebane.
bijumeero [bijumééro] z. Ekirembeserezo ky'okuhunamisa omwana orikurira.
 Yehunamire bijumeero bya nyinomwana.
binkwatiireki [binkwatiireki] y. Ekikubyo ky'orikunagaijura ebintu
 by'omugasho, okashanga atabyetaireho. Ogu mushaija ni binkwatiireki.
 reb: BYAFANDIMU RT: binkwatiireki. bg: [baabinkwatiireki].
binzaari [binzaari] y. reb: KINEKYE
biri [bíri] sh. Ekigambo ekikoresibwa omuntu yaaba naayenda kuhamya eki
 yaagambiirwe nari eki yaagambirwa. Biri obu yaabaire nandaga, akaba
 naayenda kuzayo?
birindi [birîndi] y. Ekikubyo ky'omuntu osinzire munonga. Aganywereire
 aha baara, yaataaha yaabaire birindi.
biringanya [biringánya] z. bg: [zaabiringanya]. 1) Ekihingwa kirikwenda
 kushusha entura nainga entonga, ky'ebijuma by'eibara rya kakobe, biri
 nk'endembe, birikuriibwa nk'emboga. 2) Ebijuma by'ekimera ekyo.
Biruuru [Birúúru] z. Okwezi Kwokubanza.
bishasha [bishásha] z. Kimwe aha bicweka by'enyamaishwa endiibwa,
 ekitwarwa omuhuhuzi wa kabiri, abahiigi baaba nibabagana ebiteero.
bishuba [bishúba] z. Akatwe k'orurimi.
bisonabiso [bisónabiso] p. Ira na ira. Obwa bisonabiso hakaba hariho
 omushaija aine enshongo.
bitunta [bitunta] z. Endwara y'ente erikugikwata ekazimba. Ente ye
 ekaitwa bitunta. reb: KOOTO
bituri-bingi [bituri-bîngi] z. Ekikwato ekirikwejunisibwa omu kukanika
 egaari, kiine ebifumuka bingi bitarikwingana. Egaari yaagishumikisa
 bituri-bingi. bg: [zaabituri-bingi].
bo [bo] s. 1) Entsigwa enyetwara, ey'omuntu wa kashatu, omu bwingi. Ku
 waababuuza, bo baagarukamu bata? 2) Entsigwa empamisiriza, ey'omuntu wa
 kashatu, omu bwingi. Nibo baamutwara?
bogoya [bbogoya] z. Ekika ky'emitumba erikwana ekitookye ky'eminwa
 mihango miraingwa erikuriibwa nk'eminekye. km: mbogoya. bg: [bogoya,
 zaabogoya].
bonshatu [bónshátu] y. Abantu bashatu bari hamwe, hatagizire owaarugaho.
 Bonshatu baza kutaha amaizi.
booteboote [booteboote] y. reb: EBOOTE km: eboote.
bucece [bucece] p. Okugyenda bucece: Okukora nari kugyenda mpora
 otarikuteera mutsindo. Omushuma akaija bucece, twashanga atwemereire
 ahaiguru n'ekisyo.
bucura [bucura] z. reb: BUCURACURIRO km: bucuracuriro. bg:
 [baabucura].
bucuracuriro [bucuracuriro] z. Omwana w'aha muheru omu kuzaarwa. Owaitu
 niinye bucuracuriro. reb: MACURA; MACURANDA bg: [baabucuracuriro].
bucuranda [bucuranda] z. reb: BUCURACURIRO bg: [baabucuranda].
bucwekye [bucwêkye] p. Omuntu nari ekintu kufeerwa abaana boona
 kikatsigara kyefumbatsi. Akafa bucwekye.
bufuuni [bufúúni] p. Okwecwa bufuuni na buhoro: Okakoresa ebi oine omu
 bukye bwabyo n'ekigyendererwa ky'okwetunguura. koz: amakuru
 g'omuguutuuro.
bufuuzi [bufúùzi] z. reb: OBUFUUZI fum: Bufuuzi teita.
bugango [bugângo] y. 1) Omuringo ogu omuntu nari enyamaishwa
 erikushangwamu efiire, egangaire. Egyo nte turaire nitugironda; mbwenu
 twashanga eri bugango. 2) Ekintu kihango, nk'ente nari omuntu, yaaba
 aine amaani maingi kandi ari muhango munonga.
bugaye [bugaye] z. Omuringo gw'okutaha bandi eibanga nari ekitiinisa.
 Kuntwarira ebintu ntabikuhaire, egi ti bugaye! km: obugayane.
bugigi [bugígi] z. Bugyeme; kukora ekintu kigumire, oteekundiire.
 Hoona egi ti bugigi; eri itaka nindihinga omu shaaha emwe?
bugingo [bugíngo] z. Omuheru gw'amagara. Haihi buri mubazi ogu baine,
 bagumpaire oburwaire bwarema; ningira ngu egi ni bugingo empikiire.
 fum: Ti bwa nsi kuguma ni bugingo ehweire.
bugubugu [búgubugu] y.
 — p. 1) Okukora omurimo noorahukiiriza otafiireyo kuhamya yaaba
 gwakorwa gye. Baija baganzire, eby'okurya baabiteeka bugubugu.
 2) Okwaka kw'omuriro gurikunaga endimi. fum: Bugubugu ti muriro.
 Bugubugu tezaaza mwojo. Bugubugu etoroozya: etwarira ira ezaara
 oguhikire.
bugyeme [bugyeme] p. Okukora ekintu otekundiire. Yaaza kuhingira ahari
 bugyeme.
buheekwa [buhéèkwa] y. Ekikubyo ky'omuhwanshoni, enteekurani. N'omukazi,
 ni buheekwa! Obu yaatandika hati, nikimuseeseraho.
 okureeta buheekwa gut. Okutongana munonga kumara omwanya muraingwa. Ku
 yaahikaho yaareeta buheekwa.
buhungu [buhûngu] p. Okutwaza nk'ekihungu. Ogwo mwishiki orikuguruka
 buhungu, ebyo ku arishwerwa aryabukaara?
bujinja [bujinja] z. reb: NKURUGUTU
bujwa1 [bujwa] z. Eibara eririkwenda kushushana n'orwamba. Omu mabara,
 bujwa, kinyaatsi na kakobe; nyowe nkunda bujwa.
bujwa2 [bujwa] y. Enshusha y'ekintu ekiine ibara eryo. Yaaba
 ayeshubikire omwenda gwa bujwa.
bukabuka [bukabuka] z. Akashaka k'oburabyo bwinemu akagaju kakyekakye.
 Aba ira bakaba bakakoresa kwomoora obuhuta.
bukara [bukára] z. 1) Ekiti ky'omubazi gw'okutamba omunda
 n'obuhendeki. Omubungi akahinga bukara ahakwe. 2) Akabaare
 karikwiragura akakoresibwa kurumuura obushegu, nk'obw'enjoka n'embwa,
 zishazire. Okantiiza bukara yaawe, nza kurumuura muhara wangye
 owaarumwa embwa?
bukiizi [bukiizi] z. Ahakiikami kugaruka buryo nari bumosho; aha kuri
 omumaisho haaba heemereire.
bukondo [bukondo] z. Empare ndaingwa erikuhika aha bugombamburi.
 Bakamujweka bukondo yaagyenda naagiribatira. bg: [bukondo, zaabukondo].
bukunya [bukúnya] p. reb: BUKUNYU
bukunyu [bukúnyu] p. 1) Okugambira omuntu kabukunyukye. Yaamugambira
 bukunyu. 2) Okutumbuza; okujwara busha. Amuteire yaamucwanyagurira
 ebijwaro aha mubiri, yaamutsiga bukunyu.
bukuru [bukúru] p. Amagara g'emyaka mingi y'ekintu. Arwariire omu
 magingo ga bukuru yagumizamu yaafa. Otamucwera orubanja, bukuru niyo
 ekimukoreise. fum: Bukuru ehinya omugongo.
bumosho [bumosho] z. Orubaju rw'omukono gw'emosho. Omutabani yaaba
 ashutami aha rubaju rwa bumosho. RT: bumosho.
bundi-nyamaishwa [bundi-nyamaishwa] p. (Okutwaza) nk'enyamaishwa.
 Eby'okurya naabirya bundi-nyamaishwa.
bunyoga [bunyôga] y. Amara amakye. Yaatugurira amara ga bunyoga gonka.
 bg: [bunyoga, zaabunyoga].
burahanda [burahanda] z. Obugaati nari obubanda obu bakora omu minekye
 n'esaano ya muhogo. Otugurire burahanda omu katare. koz: KI. bg:
 [burahanda, zaaburahanda].
burangiti [burángiti] z. Kimwe aha byeshweko ekiine omukoba muhango
 n'ebyoya. Burangiti yaabo ekuriire kimwe, yaahwaho. RT: eburangiti. bg:
 [burangiti, zaaburangiti].
buri1 [buri] y. Kyona kyona ekirikugambwaho. Buri muntu aine
 kweshashurira, kubona kutaahamu. Buri ka omu kirorero kyaitu ereete
 amatafaari g'okwombekyesa rwebisingo.
buri2 [buri] p. Ekigambo ekirikumanyisa amagingo nari obunaku
 obwahingwire. Buri obu ondeebire, mbaire ninza Kinyaasaano.
buriijo [buriijo] p. Obutoosha. RT: buriijo.
buriizooba [buriizooba] p. Okukuratanisa amazooba hatariho kwosha. Omukozi
 wangye naija aha buriizooba.
burikooti [burikooti] z. Omuti ogu ebishushu byagwo bikoresibwa kuhindura
 empu, nk'ez'okukoramu enkaito. Gurugwamu n'amakara marungi g'okuhemba.
buriya [buríya] p. Obunaku obwahingwire, obu kigamba na kigambirwa
 barikumanya. Buriya tukakweta waayanga kwija.
burongo [burongo] z. reb: BURONGYERO bg: [burongo, zaaburongo].
burongyero [burongyero] z. Omwina gwa hare munonga ahu efukuzi
 erikweshereka. Efukuzi baagishanga burongyero. km: burongo; karongyero.
buroro [burôro] p. Okunyeeta buroro: Okukura otaine kihabura, okabura
 eki waamanya. Ogu mwana akanyeeta buroro; hoona yaaremwa n'okweyogyeza
 emyenda?
burundu [burundu] p. Okuguza nari okutwara ekintu kyona otatsigyeho.
 Eitaka rye ryona akariguza burundu.
burungi-bwansi [burungi-bwánsi] z. Emirimo erikukorwa kyeyendere,
 ahabw'oburungi bw'abatuuzi b'omu mwanya nari ekyaro ekyo;
 nk'okuharagata omuhanda, n'ebindi. Ka naahurira enzamba ya burungi-
 bwansi, yaagambira hi?
buryo [búryo] z. Omwanya ogurikugaruka ei omukono gw'endyo guri.
 Huumura torikuhaba, ku oraahingure aha ishomero eriri aha biso aho,
 okiikame ahari buryo, nooranzya enju eshakairwe amategura; haza niyo
 egyo.
busha [busha] z. 1) Ekintu ekitaine muhendo nari omugasho. Abaana abu
 yaazaire boona bakamurugiramu busha. 2) Akantu kakye munonga. gut:
 'Busha bwa busha. Busha bw'aha kikungu.'.
bushaato [bushaato] z. reb: BUSHANSHA bg: [bushaato, zaabushaato].
bushansha [bushânsha] z. Abandi bagyeta akanyabusha, bushaato; ekicweka
 ky'ebyenda by'enyamaishwa ekiri nk'ekishansha, kiine obushengye omunda
 buri nk'empapura, haza kirimu amasha. Omubaagi taroogize gye bushansha,
 obushengye obumwe bukatsigaramu amasha. gyer: AKANYABUSHA. bg:
 [bushansha, zaabushansha].
bushashara [bushashara] p. Enduka y'okutahikaanisa ebyarukisibwa. Eki
 kiibo kyaba kirukirwe gye; kyaitwa kurukwa bushashara.
bushoberwa [bushoberwa] z. Ekintu ekirikukukozesa eki otakunzire. km:
 kashoberwa. fum: Bushoberwa ekushweza ka-mbe-Nkwine.
busya [busya] p. (Okugaruka kukora omurimo) nk'oku gwakozirwe aha
 murundi gw'okubanza. Ekyombeko bakihundwize, kyagaruka busya.
butaamosho [butáámosho] z. reb: KITAAMOSHO
butandu [butándu] z. Ekintu kibi ekirikubaho kiteeteekateekirwe,
 kikareetaho okusiisikara, okuhutaara, okufa, n'ebindi. Barikuruga omu
 kiro kikuru, bakatunga butandu abantu baingi baafa. RT: butandu. bg:
 [butandu, zaabutandu].
butatara [butatara] y. Okwijura enda, ekashusha omuguta. Ariire ebihimba
 n'ebitakuri enda yaamuraara eri butatara.
butida [butida] z. reb: KAATURI RT: butida. bg: [butida, zaabutida].
buto [búto] p. (Okukora) nk'omuntu w'emyaka mikye. Kyatandikwa buto.
butsimba [busimba] p. Bwemi; hatariho kukiikama, kuhengama. Egyo nyomyo
 ya kashatu gihenguure, eyemerere butsimba. RT: busimba.
butugu [butúgu] z. 1) Akajoka kakye kagufu; kaine omutwe muhango
 n'obushegu bw'amaani. Orareebireho enjoka erikwetwa butugu? 2) Akatunda-
 bwigutsi.
butundu [butûndu] z. reb: BUTUGU koz: KI.
butunu [butunu] p. 1) Ekintu kukorwa kitasherekirwe, kirikureebwa
 boona. 2) Okureebana maisho na maisho. Naamugambira butunu,
 yaabwerabwera. gyer: ORWATU.
butwe na burega [butwe na burega] gut. Ebintu ebyabaireho kare munonga.
 Otatwijutsya ebya butwe na burega.
butwe-bwa-ntaama [butwe-bwa-ntaama] p. Okushengurana, nk'emirwanire
 y'entaama. Emotoka zaashengurana butwe-bwa-ntaama, abantu baingi
 baafeeramu.
buzima [buzima] p. Ekigambo ky'okuhamya ebyagambwa nari ebirikuza
 kugambwa. Buzima torikubeiha, niwe yaahoma enju.
bwaga [bwâga] z. Amate g'amacunda nari amakamo, agoosireho omu kirere
 gateekire. Abaana be nibakunda kunywa bwaga.
bwahara [bwahara] y. Ekintu kihango munonga. Hakaija bwahara bw'enumi,
 twahunga.
bwahwayo [bwahwayo] p. Okugamba byona, hataine ekyatsintsinwa. Yaagamba
 bwahwayo, abamwe baayekwata ahamaisho.
bwangye-mburye [bwangye-mburye] y. 1) Omuringo gw'okuha omuntu ekintu
 otakimuhaire. Eby'okurya byo yaabimpa kwonka yaabimpeera ahari bwangye-
 mburye. 2) Omuze gw'okukora ekintu otarikufayo, orikushushwa oti
 bakugyemire, hataine eki bikukwatiire. Yaabikora bwangye-mburye.
bwanyima [bwanyima] p. Omuheru gw'amagingo g'ekintu ekyagambwaho.
 Bwanyima y'okumusiibuura, omurwaire akahika omuka yaaremba. RT:
 hanyuma.
bwara [bwara] z. Ekishaka kiine amahwa, nikyenda kushushana
 omukwatangwe. Omu bishushu byakyo kiinemu amaizi garikurendemuka.
bwasheesha [bwásheesha] p. Eizooba nari ekiro ekirikukurata nyenkyakare.
 Nyokoromi atumire ngu naakuzindukira bwasheesha. koz: KI.
bwataho [bwataho] p. Ekiro ekirikukurata bwasheesha. Bwataho, turyaba
 nitukora burungi-bwansi.
bwehereere [bwéhereere] p. (Ekintu kwikara) kwikara kitaine ekikiri aha
 rubaju. Ka waashutama bwehereere, hariho ki.
bwemi [bwemi] p. 1) (Ekintu kwemerera) butsimba, kugaruka ahaiguru.
 Omuti gukura bwemi; enteija eranda ahansi. 2) Okukora ekintu
 oyemereire, otashutami. Yaija aine obwira, naamuha obushera, yaabunywa
 bwemi, yaagyenda.
bwere [bwere] p. Okugambira omuntu butunu, nari kukora ekintu
 obutatsigaho. Twamugambira bwere, titwamushereka.
bwesherekye [bwesherékye] p. Emigirire n'emikorere y'okwehereera,
 y'okutenda kureebwa nari kuhurirwa abandi bantu. Enkomba akagishigisha
 bwesherekye, twaija kumumanyira aha yaabaire emwesiigire aha itama.
bwino [bwîno] z. RT: bwino. kom: [< Rsh. bwino]. 1) Ebintu biri
 nk'amaizi by'amabara gatarikushushana, ebirikukoresibwa omu kuhandiika.
 Ekaraamu yangye yaahwamu bwino. 2) Obwamushinja: Okugambira omuntu buri
 kimwe ekimukwatsireho. Bakamugambira bwino yoona yaatiina.
bwizi [bwîzi] p. Ekintu kukorwa omu muringo gwanguhi nari n'obwira
 bwingi. Akashozi yaakanywa bwizi.
bwohe [bwohe] z. Emiteekateekyere mibi erikugyema omuntu, ekamuta omu
 nshobi, ekamureetera kuhikwaho akabi. Egi ni bwohe, tarikumanya kuvuga
 obwato naabaasa kurohama.
bwomoomo [bwomoomo] p. Omuringo gw'okwoma munonga kw'ekintu,
 ahabw'okuburwamu amaizi. Yaabiteeka bwomoomo byasiriira. Nsiibire
 bwomoomo tinkahumire maizi.
bwonshatu [bwonshátu] y. Obuntu bushatu bwaba nibugambwaho hamwe. Obugati
 bwonshatu bwona, yaabutwara.
byafa-ndimu [byafa-ndimu] y. reb: BINKWATIIREKI bg: [baabyafa-ndimu].
byombi [byômbi] y. Entsigwa entamarayo, erikugamba aha bintu bibiri.
 Entsigwa egi neehinduka kurugiirira aha kirikuba nikigambwaho eti:
 abakazi bombi
 emiti yombi
 enyindo zombi
 amatama gombi
 obuti bwombi
 otugambo twombi
 engyendo zombi
 amatu gombi
 ahantu hombi
 agataama gombi

 C - c

c [cá] z. Enyuguta ya kashatu omu nyuguta za arifu.
cakacaka [cakacaka] y. Oku omwanya gurikuba guri bwanyima y'enjura
 yaamara kugwa, amaizi gakaterama omu muhanda ogurimu ebinyaatsi.
ce [cé] t. Akagambo akarikumanyisa okuhunama, nk'okuzibira omwana ngu
 ahuname arekye kurira. Gira ce? Ntakareetsire munyaafu.
cee [céé] y. Omuringo ogu ekintu nari omwanya gurikuba gurimu, haaba
 harimu obucureera. Ku baahika omunju abaana boona baagira ngu cee.
 gyer: OKUCECEKA.
co [có] p. Akagambo k'okutangaara, karimu n'okwebuuza ahabw'enki ekintu
 kyaba nk'oku kitashemereire kuba. Co! Owaatsiga yaigurira aga maizi
 n'oha? koz: KI.
coo [cóó] p. Eiraka ry'abahiigi, baaba babingire enyamaishwa. coo coo
 coo. reb: OKUCOOCOOZA
curi [curi] y. Ekigambo ekirikugambwa omu kworeka oku ekintu kyagwa
 nikibanza omutwe ahansi. Ku twaba turi aho tureeba ekikyere kiti: Curi,
 kyaburira omu maizi.
curucuru [curucuru] p. Ekintu kyaba kiine eibara ririkwiragura munonga.
 Omushuma ou twakwatsire akaba nairagura curucuru. reb: SIRISIRI km:
 cuucuucu.
cuucuucu [cuucuucu] p. Ekintu ekirikwiragura munonga. Embuzi neiragura
 cuucuucu. reb: CURUCURU RT: cuucuucu.

 D - d

d [dá] z. Enyuguta ya kana omu nyuguta za arifu.
de [dé] t. Omuringo gw'ekimanyane gw'obugufu bw'ekigambo "reeba".
doodo [doodo] z. Ekimera ekirikukunda kumera omu ntookye n'emisiri;
 amababi gaakyo nigariibwa nk'emboga. Yateeka emboga za doodo nizo
 baarya. RT: doodo. bg: [doodo, zaadoodo].
 Emiringo ya doodo
 - ekinyabaishiki (omuriri)
 - enshanga-mbaganzya
 - enyabutongo
 - kyangwe
 - kacumu

 E - e

e1 [é] z. Enyuguta eya kataano omu nyuguta za arifu.
e2 [é] t. Eiraka erikukoresibwa kuhunamisa orikugamba ngu ahuname,
 ohurire obundi bwaku oburikuruga ahandi. E! Ekyagamba eki ni ki?
e3 [é] t. Eiraka eri omuntu arikushohoza haaba haine ekyamukanga. E!
 Embwa yaaba endiire.
ebaafu [ebaafu] z. Ekintu ekikozirwe omu kipiira, eki boogyezamu
 emyenda nari bakatamu amaizi g'okunaaba. Yaanywa amaizi g'omu baafu.
 RT: ebaafu. bg: [ebaafu, amabaafu].
ebaara [ebbáára] z. Omwanya ogu barikugurizamu n'okunyweramu amaarwa.
 Yaaza aha baara, baamuteererayo. reb: EKIRABO; EINYWERO RT: ebaara. bg:
 [ebaara, amabaara].
ebaasi [ebaasi] y. Rutaaba; ekintu kihango kirikuremeera. Eki
 kifunyika ka n'ebaasi, hoona noogira ngu ninkyeteruza?
ebaaya [ebáàya] z. reb: EBAAYI bg: [ebaaya].
ebaayi [ebáàyi] z. Ebirabyo by'emibimbiri nari emishojwa,
 ebituntumurwa omuyaga byomire. Ab'entaasya nkye, babita omu nshaho
 y'omwenda; bikora nk'omufariso nari omushego. Omufariso gwawe
 gw'ebaayi, okaguta nkahi? km: ebaaya.
ebahaasa [ebbaháàsa] z. Akashaho k'orupapura akateebwamu ebaruha, kugira
 ngu ehikye nyinayo etashomirwe. N'emicwe mibi kukomoorora ebahaasa
 etari yaawe. RT: ebbahaasa. bg: [ebahaasa, amabahaasa].
ebakuri [ebbakúri] z. Ekintu ekyemi nk'eihungu ryemereire,
 eky'okuriiramu nari kunyweramu. RT: ebbakuri. bg: [ebakuri, amabakuri].
ebaraafu [ebarááfu] z. Ekyoma ky'okufukiiriza eby'okunywa, nari
 eby'okurya nk'enyama, kubirindiramu ngu bitasiisikara. Enyama yaagita
 omu baraafu. RT: ebbaraafu. bg: [ebaraafu, zaabaraafu].
ebaraasi [ebaráási] z. Eibara eririkushangwa, aha matu g'enyamaishwa,
 nk'ente, embuzi, n'ebindi. Embuzi ye eine ebaraasi ya mutare.
ebarirwa [ebarirwa] z. reb: EBARUHA koz: omu bantu bakuru. bg:
 [amabarirwa].
ebaruha [ebarúha] z. RT: ebbaruha. km: ebarirwa. bg: [amabaruha].
 1) Orupapura oruhandikirweho ebigambo ebi orikwenda kugambira ogwo ou
 waabihandiikira. Akamuhandiikira ebaruha y'okumweta aha bugyenyi.
 2) Ekihandiiko ekirikworeka omwoga ogu omuntu atendekirwemu. Akaza
 kwega yaija ataine baruha. reb: EBARIRWA
ebendera [ebendéra] z. Omwenda, nari ekindi ekiriho akamanyiso k'eihanga
 nari ekigombe. Ebendera ya Yuganda eine amabara ashatu. RT: ebendera.
 bg: [bendera, zaabendera].
ebibago [ebibágo] z. Ebiti, nk'emingo, ebi barikukoresa kubaga enju
 z'obudongo. Ebibago byangye ebi mbaire ntemire, babiibire. bm:
 [ekibago].
ebibaiziro [ebibaiziro] z. Ebishushu ebiihwa aha muti omu kubaija. Omuriro
 naaguhembesa ebibaiziro.
ebibembe [ebibémbe] z. Endwara y'abantu erikukwata omubiri, ekaita
 enyindo, amatu, enkumu z'engaro n'ebigyere, bikabaasa kucwekaho.
ebibindiso [ebibindiso] z. Ebintu, nk'obwenda n'ebindi, ebikoresibwa
 abakazi kuzibira eshagama kushiisha ebijwaro baaba bari omu kwezi.
 Naayebwayo ebibindiso byangye, waaba oine ebi oineho, bimpe.
ebiboogi [ebiboogi] z. Amashereka agu omwana agarura yaamara kwonka
 yaaba aigutsire nainga baamucundagura. Omu ngozi harimu ebiboogi
 by'omwana. gyer: OMUGUMA.
ebibuuzo [ebibúùzo] z. gyer: EKIGYEZO. bm: [ekibuuzo].
ebibwa [ebibwa] z. Ebikooko ebirikubuzya ebinyoro, ebirikukunda ahantu
 hariho omucuucu nk'omu maju amarofa. bm: [ekibwa].
ebicencure [ebicéncure] z. reb: EMICENCURE
ebicoboyo [ebicobóyo] z. Ebihimba nari enkoore z'enkaiga zitakagumize.
 Embeba zitemire ebihimba bye byabaire ebicoboyo. gyer: ORUKAIGA. bm:
 [ekicoboyo].
ebicukwe [ebicúkwe] z. reb: EBINYIGA
ebicurwe [ebicúrwe] z. Ebicwanyagurika nk'eby'ebishushu bya'amashaza
 ebyaihwa ahaiguru yaago omu kwera. Amashaza mugate omu kitukuru,
 ebicurwe mubite omuri rw'ebisingo. reb: EKUMBWE 1)
ebicwanyagurika [ebicwanyaguríka] z. Bimwe aha bicweka by'ekintu
 ekyacwanyagurwa. Yaanyita, yaareeba ekicwanyagurika yaaba nikyo yampa?
 bm: [ekicwanyagurika].
ebicwerenkaniza [ebicwérenkaniza] z. Ebigambo ebirikukoresibwa omu mwanya
 gw'ebyo ebirikwitsa enshoni. Omubazi gw'omu maarwa, gwangambisa
 ebicwerenkaniza.
ebicwererane [ebicwérerane] z. Amabara marungi gasiigirwe gye aha
 kintu, haza gajwangaine. Ekitambi kye kiine ebicwererane birungi.
 Eiguru Ruhanga akaritamu amabara g'ebicwererane.
ebicwetsyo [ebicwêtsyo] z. Omuyonga gw'omu mahega, amakara gaaheza
 kuraara. Omuriro tigurimu, hatsigairemu ebicwetsyo.
ebifunga [ebifûnga] z. bm: [ekifunga]. 1) Ebicweka by'ebigagara nari
 engozi ebikoreirweho, kurabyamu emigamba, kuheeka omurwaire. Ogwo
 mugamba gwaba mukye, mushandikye ebifunga gurekye kwehindura.
 2) Ekifunga ky'engabo ekikwatwa engaro emwe omu kukinga engabo, kurwana
 nainga kwemurika.
ebiga [ebiga] z. Endwara y'amaguru g'embuzi ahabw'okuziseetura
 hakiriho orume. Obwana bw'embuzi ze, burwaire ebiga.
ebigambo [ebigambo] gut. Oburemeezi oburi ahagati y'abantu oburugiriire
 omu kintu ekibaireho. Omurimo ogu gwareeta ebigambo.
ebigasha [ebigasha] z. Ekintu ekitarimu muhoho nari ekitaine mugasho
 gw'amaani omu nkora yaakyo. Baitu ebi bintu byona ka n'ebigasha, ka
 bitarimu makuru.
ebigogo [ebigogo] z. Endwara erikukwata abantu aha maraka bakahurira
 hariho obusaasi bwingi baaza kumira. Arwaire ebigogo.
ebigojo [ebigójo] z. Enyama zituumire aha mubiri ahabw'obugomokye.
 Omwana we aine ebigojo aha mikono. gyer: OMUHIRO 2).
ebigooro [ebigóóro] z. Ebintu ebiruhize eikora ebi orikuzaho okahurira
 ku waahwamu amaani. Hoona mwana wangye, ebyo bigooro ebi wampa ntakiine
 maani, noogira ngu nimbibaasa?
ebigyegyenera [ebigyegyenêra] z. Amaizi agarikugyegyenwa omu by'okurya
 ebiteekire, nk'omutoha gw'ebihimba; omunoino. Ebyo bigyegyenera
 mubibiikye mubihe entaama erwaire.
ebigyene [ebigyéne] p. Okugirirwa kubi okurengyesereize. Hoona shi ku
 naagira ngu atooranemu ebi arikwenda, atsiga yaabizambaguza ebi
 bigyene?
ebihaata [ebiháàta] z. Endwara erikukwata encwamutwe, ekazikuura obwoya
 zikagira ebicweka bimwe bitariho bwoya.
ebihaatira [ebiháátira] z. Ebishushu ebi barikuhaata aha by'okurya,
 nk'emondi, ebitookye, n'ebindi. Ebihaatira mubinagye omu rutookye,
 emondi muzite aha mahega. gyer: EKISHUSHU.
ebihagi [ebihági] z. Amaani agu omuntu arikwereebekyesa, nari agu
 abandi barikumureebekyesa nk'ogaine. Omwana ogwo naayeteera ebihagi
 akora ebi ataakukozire.
ebihande [ebihánde] z. Esaano eseire kubi etanogire munonga. Orubengo
 oru nirusa ebihande. gyer: EBIHERE.
ebihangirwe [ebihangirwe] z. reb: EKIHANGWA bg: [eKihangirwe].
ebihangwa [ebihangwa] z. reb: EKIHANGWA km: ebihangirwe. bg: [ekihangwa].
ebiharagatwa [ebiharagatwa] z. Ebikogoto ebi baaharagata omu nyungu ei
 baagoyamu. Abaana bato nibo bakira kurya ebiharagatwa.
ebiharamuriro [ebiháramuriro] z. Enkuru ndaigwa ezirikubanza kuruga aha
 ruhu baaba nibaruhara. bm: [ekiharamuriro].
ebihembo [ebihêmbo] z. reb: EKIHEMBO bm: [ekihembo].
ebihendo [ebihêndo] z. Ebirenzyo. koz: KI. [ebik: Bihendo n'eiziina
 ry'omuntu.]
ebihere [ebihére] z. Esaano eseire kubi, ehanzire. Ebihere mubihe
 enkoko, obunono tube nibwo twagoya. reb: EBIHANDE
ebihikiirizi [ebihikíírizi] z. Ebigwererezi, nari ebintu bibi
 ebirikuhika aha muntu atabyetegire. Eriigyenda tukagira ebihikiirizi
 bingi; birimu n'okufeerwa mutaahi waitu. bm: [ekihikiirizi].
ebihindiizo [ebihindiizo] z. Empimbi ezaabaire ziteebwa omu irembo
 ahansi, zikagyerekwaho emihingo omu kukinga. Iwe mwana 'we ba otaire
 ebihindiizo omu irembo, emihingo mwije kugigyegyerekaho bwanyima. bm:
 [ekihindiizo].
ebihinzi [ebihinzi] z. reb: EBIMIRA
ebiho [ebiho] z. Ebigambo ebirikugambwa omu iraka rikye eri abandi
 batarikuhurira. Baaba nibagambira omu biho.
ebihonzi [ebihonzi] z. Ebintu birikwera ebishangwa omu maisho waaheza
 kusiimuka nari waaba orwaire amaisho. gut: 'Okugyenda omu maisho
 nk'ebihonzi.'. Naabisa ogu mwana aine ebihonzi omu maisho. reb:
 EBIREZI; EKICUMATE bm: [ekihonzi].
ebihoro [ebihoro] z. Ekiti kirikumera omu rufunjo kiine empimbi
 eyorobi, nikitukura; ebijuma byakyo nibabirya. Bakaba nibaza kucwa
 ebihoro, baatiinayo. reb: OBURO BW'ENKOMBE bm: [ekihoro].
ebihorootsyo [ebihórootsyo] z. Eby'okurya bihozire kwonka bitarikufuka.
 Nshangire nibarya eby'okurya by'ebihorootsyo. bg: [ebihorootsyo].
ebihungu [ebihûngu] z. Endwara erikukira kukwata abaana bakaguma
 nibeesikura nibarerembuka amaisho nk'abagwi b'entsimbo. Omwana we
 arwaire ebihungu.
ebihuruguto [ebihuruguto] z. Ebintu ebihugutiire omu nda y'omwongo
 ogukuzire ogurikwenda kwihwamu ekisisi. Ku orikunywa obushera burimu
 ebihuruguto nootanaka.
ebihurugutu [ebihurugutu] z. Ecumbwe eshangwa omu matu. Amatu ge
 gaijwiremu ebihurugutu. km: ebishurugutu.
ebihwehwe [ebihwéhwe] z. Ebigambo ebirikuhwihwitsibwa omu kugamba, kugira
 ngu abandi batabihurira. Baaba nibagamba ebihwehwe.
ebiiga [ebííga] z. Endwara y'ente erikuzizimbya amaju. Ente yangye
 ezimbire amaju, bangira ngu erwaire ebiiga.
ebiino [ebíìno] z. Oburwaire oburikukwata engino y'abaana batakamezire
 maino. Omwana wangye arwaire ebiino.
ebiita-nte [ebííta-nte] z. Ebigambo birikuhemura. Omukazi ajumire omuramu
 ebiita-nte.
ebiizi [ebíìzi] z. Amaizi garikureebeka kubi obundi garikunuuka.
ebijaburiro [ebijáburiro] z. 1) Orujwangye rw'omwonyo n'amaizi.
 2) Ebishaka by'emiringo mingi ebiteebwa omu maizi garikwotsya
 bakabyogyesa abaana nari bakabinywaisa abantu abakuru abarwaire
 amahinyangi (enfumbi).
ebijaga [ebijága] z. kom: [<Rut. Ebijaga]. 1) Ebinyoro; endwara
 y'ebishebe aha mubiri gw'omuntu. Ekabonabonesa aba ira, omubazi
 gutakajumbwirwe. 2) Ebinwanwa.
ebijangura [ebijangura] z. Amaarwa agarikutsigaraho baaheza kuteeka
 waragi. Anyweire ebijangura, weena abyamire nk'okabire.
ebijengye [ebijengye] z. Oburo bugoyirwe kubi, oburimu amaizi, bujengire.
 Yaabaha ebijengye baabyanga.
ebijojongoro [ebijojongoro] z. Ebihimba byomire ebi baaheza kukuura omu
 musiri. bm: [ekijojongoro].
ebijwengye [ebijwengye] z. 1) Ebyoya bingi kandi biraingwa birikureereeta.
 Ebijwengye by'ekicuncu. 2) Ebintu birikureereeta ebi bakomera nari
 babaziirira aha bijwaro kubihunda ngu bireebekye gye. Esaati ye eine
 ebijwengye aha mahega.
ebikaafiire [ebikaafíìre] z. Ebigambo nari ebijumo birikuhemura nainga
 birikwitsa enshoni. Nyihaho ebikaafiire.
ebikaamuuro [ebikáámuuro] z. Ebintu bikaamwire bikatsigara bitainemu
 maizi, nk'omubazi gw'ekishaka. Ebikaamuuro ebi baihamu omubiriizi,
 baabinaga. RT: ebikamuuro. gyer: EMIKAMBI.
ebikaca [ebikaca] z. Endwara erikwenda kushushana n'omuze, kwonka yo
 etarikwita munonga.
ebikambi [ebikâmbi] z. bm: [ekikambi]. 1) Eby'okurya ebirikufutanwa
 bikanyuunyuutwamu amaizi. Ekikambi ky'etaabe, ky'ekikaijo n'ebindi.
 2) Ekirikutsigara omu kanwa amaizi gaaba gaanyuunyuutsirwe omu
 ky'okurya ekirikufutanwa.
ebikangaga [ebikangaga] z. gyer: OBUKANGAGA. bm: [ekikangaga].
ebikangura [ebikangura] z. Omu kuruka emikyeeka n'ebirago: omwanya
 ogurikutsigara ahagati y'omugoyi gumwe n'ogundi. Omukyeeka gwawe gwine
 ebikangura bihango. reb: EBISEERA koz: KI. bm: [ekikangura].
ebikanja [ebikânja] z. Ebintu ebitsigara aha ntango y'ekintu, nk'enyungu
 nari ekisisi ekirimu obushera, baaheza kwihaho nari kunywa omurera.
 Obushera twabunywa twabumaramu haatsigara ebikanja. RT: ebikanja. gyer:
 OMUKUUNYU.
ebikatsi [ebikátsi] z. Ebintu ebirikutsigara waaheza kugyegyena ekintu,
 nka kyayi nari omubazi. Yata ebikatsi ebyo, ondeetere akagyegyena.
ebikocore [ebikocóre] z. Obuntu nk'obwina oburikuba buri aha kintu
 kisiigiriize. Abaana baata ebikocore aha rusiika rwe. bm: [ekikocore].
ebikogoto [ebikógoto] z. Oburo bw'aha kibunu ky'enyungu egoya
 oburikwihisibwamu enkogotso. Oburo bubaire bwahwireho yaarya ebikogoto.
 gyer: KUKOGOTA. bm: [ekikogoto].
ebikomanyo [ebikómanyo] z. Ebiti ebikomerwa aha nyomyo nk'embazi ngu
 zihame zirekye kunyegaanyenga. Mwana 'we riita ebikomanyo enju ehame.
 bm: [ekikomanyo].
ebikooko [ebikóóko] z. Ebihangwa ebikye, ebitaine magufa n'eshagama;
 ebimwe nibiguruka, ebindi nibitondagira. bm: [ekikooko].
ebikukumbwa [ebikukumbwa] z. Enjuma z'omugusha gushatagurukire
 ogutsigara aha ntango y'ekitara gujwangize n'ebishushunga. Rundaana
 ogwo mugusha ogutsigaire omu kitara twihemu ebikukumbwa.
ebikundukundu [ebikundukúndu] z. reb: EBIKANJA RT: ebikundukundu.
ebikunguutsi [ebikungúútsi] z. Enyogori z'enshohera ezikurira omu
 bisheshengo nk'eby'entaama n'abantu abarofa, ahabw'okuteera amahuri omu
 bimiira birikushuriza omu nyindo, nyinabyo akabishoreza n'ago mahuri.
 bm: [ekikunguutsi]. [ebik: Obumwe entaama ku eyetsyamura, ezo nyogori
 zishohora. Abantu bo obundi, baronda ab'okubibakunguutamu, aha buso,
 nikyo baabyeteire ebikunguutsi.]
ebikurikuri [ebikurikuri] z. Enyamaishwa ezirikuzaarwa zitaine mikono
 na maguru. bm: [ekikurikuri].
ebimiira [ebimííra] z. reb: EBIMIRA koz: KI.
ebimira [ebimira] z. Ebintu ebirikwera ebirikurendemuka ebiruga omu
 nyindo namunonga omuntu yaaba arwaire ekihinzi. Obundi nyinabyo yaaba
 naakiruuka ekihinzi, nibireebeka nka kinekye. Ku orwara omutwe ogira
 ebimira. koz: NK. RT: ebimira.
ebimwemwe [ebimwémwe] z. Ensheko ei omuntu arikusheka atasinikire maino.
 Akaija ebimwemwe bimwijwire ahamaisho.
ebingonzi [ebíngonzi] z. Emijumba y'amaizi g'enyanja garikuhuuhwa omuyaga
 gakashusha nk'empimbi zirikwehirika. Ebingonzi bikajuumika obwato. RT:
 ebigonzi. gyer: AMAYENGO.
ebinika [ebbiníka] z. Ekintu ky'ekyoma nari eibumba ky'okugaburiramu
 kyayi nari obushera. Abandi bakitamu amaizi. Yaabareetera obushera omu
 binika. RT: ebinika.
ebinogo [ebinogo] z. reb: EBINONKO km: ebinonko.
ebinonko [ebinônko] z. Ebiina by'amaisho. Samusooni amaisho ge
 bakagaihamu yaatsigaza ebinonko. Amaisho gamurengyeire omu binonko.
 koz: KI. km: ebinogo. bm: [ekinonko].
ebintu [ebintu] z. Ebikozeso, amatungo, ebijwaro, eby'okurya,
 ebikwato, n'ebindi byona, ebi omuntu aine. Bakamwiba ebintu bye byona,
 baabitwara. gyer: EKINTU 1. bm: [ekintu].
ebinure [ebinure] z. Amaarwa agu baamara kutaha gatakahiire gye. Baaza
 kunywa ebinure.
ebinwangari [ebinwángari] z. Ebinwa bihango, biraingwa, bihenukire.
ebinwanwa [ebinwânwa] z. Endwara y'ebironda erikukwata amatungo nk'embuzi
 aha minwa ekagicwanyagura. Embuzi erwaire ebinwanwa, terikubaasa kurya
 gye. gyer: EBIJAGA. km: obunwanwa.
ebinyaari [ebinyáàri] z. Amaizi garikwereruka agashohozibwa omushaija
 nari omukazi omu kuteerana. km: amanyaari.
ebinyaatsi [ebinyáàtsi] z. Ebishaka ebirikwemeza bingi, bitarikubagarwa.
 Yaayekuringa omu binyaatsi ahansi. RT: ekinyansi. bm: [ekinyaatsi].
 Gamwe aha maziina g'ebinyaatsi
 - ekinyamajuta (ekirandura/orurandura)
 - ekinyangingo
 - enkyemba
 - ensheko y'ensi
 - ejubwe
 - emburara
 - ejwa
 - omuteete
 - omushojwa

ebinyamakara [ebinyamakára] z. Enkyerere z'omu kishaka, zaaba zihiisize
 zirikushushana nk'amakara gatariho muriro. Ebinyamakara binura munonga.
ebinyasaano [ebinyasaano] z. Oburo oburikutsigara enyima y'eseiso
 bunjwangiremu esaano, omuntu yaaba naasa. koz: NK.
ebinyiga [ebinyiga] z. Eby'okurya bitarimu mwonyo. Abantu ba kare bakaba
 bakunda kurya ebinyiga. Eriigyenda, esente zibuzire, owangye niturya
 ebinyiga. Bantu 'mwe okurya ebinyiga ka kwatukabya! reb: EBICUKWE
ebinyimi [ebinyimi] z. Emireebekyere y'ekintu ekirikwengyegyeta eki
 ebicweka byakyo birikukiranisa okwaka byaba nibitengyesibwa nari
 orikubireeba yaaba naabirabyaho amaisho. Omucuuzi nigucwa ebinyimi.
ebinyoobwa [ebinyóòbwa] z. RT: ebinyoobwa. bm: [ekinyoobwa]. 1) Ebihingwa
 by'enjuma zirikwerera omu itaka, ezi barikwihamu emboga, nari bakazirya
 zikarangire. Omwaka ogu, ahingire ebinyoobwa bingi. 2) Enjuma
 z'ekihingwa ekyo.
ebinyoro [ebinyóro] z. Endwara y'obushambani erikureetera omuntu
 ebironda aha mubiri nari omu kanwa. Ogwo mushaija akarwara ebinyoro.
ebinzaari [ebinzáàri] z. RT: ebinzaari. 1) Akasaano ka kinekye
 k'okurungisa, aku barikuta omu by'okurya. Omu by'okurya ebi yaateeka
 yaatamu ebinzaari bingi. 2) Engugo ya kinekye ei barikukoresa ekikaba
 ky'enju.
ebiragarikira [ebiragarikíra] z. Ebiragaire, ebigwire kuruga aha bindi.
 Ebiragarikira by'ebihimba twabishanga omu muhanda.
ebirahuri [ebirahúri] z. reb: GAARUBINDI bm: [ekirahuri].
ebireju [ebireju] z. reb: OBUREJU
ebiremaigamba [ebiremaigamba] z. Ebigambo ebiri omu kibazo kimwe biine
 engingo zirikushushana, haza zirikuteganisa kwatura. Akasisi
 nyabutahatwa, katahatwa orakakatahatsire, otakatahataga ku akatahata
 akaata. bm: [ekiremaigamba].
ebirembeero [ebirembeero] z. Ebigambo nari otweshongoro nka "kiikiiki,
 tinzaara", tw'okurembeera omwana ngu agwejegyere juba. Omwana wangye
 naamukwatira ebirembeero yaagwejegyera. bm: [ekirembeero].
ebirenzyo [ebirênzyo] z. Ebigambo ebirikugambwa nibyekiikuura,
 ebirikugambwa okundi, birikumanyisa agandi makuru. "Ou batsigire, ati
 bandinzire" n'ekirenzyo. bm: [ekirenzyo].
ebirezi [ebirezi] z. reb: EBIHONZI
ebirika [ebirika] z. Orubaare orukwatiire aha mutwe gw'orushozi. RT:
 ebirika. kom: [<Rut. ebirika].
ebiro [ebíro] z. bm: [ekiro]. 1) Obunaku bw'amazooba omu mwezi.
 Eriizooba n'ebiro bingahi? N'ebiro bina by'Okwamushanju Enkumi ibiri
 n'etaano. 2) Obunaku bw'amazooba, omu kubara omwanya oguhingwireho.
 Akaija bwanyima y'ebiro bishatu.
ebiroora [ebiróòra] z. Ebishaju ebirikuzeereera ahaiguru y'amaizi
 bitarikushushana nago; ebimwe nibiba nibishushana n'oruhumbu, ebindi
 nk'ebishaju biyagire. Ago maizi gaine ebiroora, mutaganywa. reb:
 EBIROORO
ebirooro [ebiróóro] z. km: ebiroora. 1) Engonera ezirikuba zoomeire aha
 muntu yaaruga kwimuka. Baamushanga aine ebirooro aha munwa. 2) Ebintu
 ebirikuba bikwatsire omu kisisi kyaba kihweiremu obushera
 kitakoogiibwe. Omu kisisi harimu ebirooro birikwiragura.
ebirungi [ebirúngi] z. Ebintu biboneire, birikushemeza amaisho. Ebirungi
 tibituura; ebirungi niho byaija. RT: ebirungi. fum: Ebirungi tibikanya,
 eshabwe teijura rwabya.
ebirungo [ebirungo] z. Ebintu ebiteebwa omu by'okurya, kubinuza nari
 kubiha omugaju, nk'omudarasiini. Omu mboga ze akatamu ebirungo bingi.
 RT: ebirungo.
ebirungye [ebirúngye] z. Eby'okurya ebitairwemu amajuta g'ente.
 Baatuteekyera ebirungye. RT: ebirunge.
ebisaasi [ebisáàsi] z. Ebintu ebi enjoki zirikuzaariramu, nari kubiikamu
 obwoki bwazo. Yaarya ebisaasi by'enjoki. koz: KI. bm: [ekisaasi].
ebisaasingo [ebisaasingo] z. Ebicwanyagurika by'ebinyaatsi
 ebirikuzambaaza ahantu, bikahareebekyesa kubi. Kwatakwata ebisaasingo,
 ohemberere orwina, ohanikye ebyo bitookye.
ebisasiro [ebisásiro] z. reb: EKUMBWE 1) RT: ebisasiro.
ebiseera [ebisééra] z. bm: [ekiseera]. 1) Ebikangura. 2) Amabara
 g'omwera agaza ahamaisho g'abantu abamwe. Oine ebiseera ahamaisho,
 ronda amajuta oyesiigye.
ebisente [ebisênte] z. Ebintu byezigoire ebirimu otuhere, ebirikuteera
 omuntu aha mubiri, namunonga aha mutwe n'ahamaisho. Bamwe omu baana
 bato bakira kurwara ebisente. bm: [ekisente].
ebisha [ebisha] z. Okurumwa kw'omukazi yaaba naayenda kuzaara. Ebisha
 bikamukwata omu itumbi, yaazaara burikusheesha. bg: [ekisha].
ebishagasha [ebishagasha] z. reb: EBISHWAGARA koz: KI.
ebishaju [ebisháju] z. Ebintu ebirikuyagayaga nk'amajuta, ebishangwa omu
 mubiri gw'omuntu nari enyamaishwa. Egi nyama yaagira ebishaju bingi,
 tindikugirya.
ebishambariito [ebishambariito] z. reb: OMUKARABANDA
ebishandu [ebishándu] z. reb: EBISHANDURIRA
ebishandurira [ebishandurira] z. Eshagama n'amaizi ebirikushohora
 omukazi yaaheza kukwatwa ebisha by'okuzaara. Ebishandurira ku
 byatandikire kwija, baamutwara omu irwariro. km: ebishandu.
ebishare [ebisháre] z. 1) Ebicwero ebi omuntu ashemereire kuha nk'omu
 kigombe. Bamucwereire ebishare bingi, byamurema. 2) Ekisisi ekifumwirwe
 aha ibondo, kukoresibwa nk'omu kutaha amaizi, obushera, n'ebindi.
ebishashara [ebisháshara] z. reb: EBISAASI koz: NK. bm: [ekishashara].
ebishazi [ebishazi] z. gyer: EIRARO.
ebisheshengo [ebishéshengo] z. Ebicweka by'omu nyindo ebirugwamu otwizi
 twokworobya enyindo; kandi nibyo bishohoza ebimira.
ebishi [ebíshi] t. Ekigambo ekirikukoresibwa omu kwetomboita nari omu
 kutangaara. Ebishi ka nkaakuteera. Ebishi omujungu aba eihano.
ebishokonkoro [ebishokonkoro] z. Ebirabyo by'ekimera kyona, ebirikukwata
 aha bijwaro by'abantu nari ebyoya by'enyamaishwa. Embuzi zaaraba omu
 kishaka zaija ziijwireho ebishokonkooro. koz: KI.
ebishomerere [ebishomerere] z. Amaarwa masya. Baaza kunywa
 ebishomerere.
ebishuba [ebishúba] z. Amakuru g'omu bigambo ebirikugambwa nari
 ebirikuhandiikwa, bigyendereire kubeiha nari kuhabisa orikubihurira
 nainga orikubishoma. Reka kutubeiha, ebishuba byawe byatukabya! RT:
 ebisuba.
ebishurugutu [ebishúrugutu] z. reb: EBIHURUGUTU km: ebihurugutu.
ebishushunga [ebishushúnga] z. Ebikumba ebirugirwemu enjuma z'oburo
 nari omugusha. Aha rufu bakatuha ebishushunga; nibyo twayeyariire. RT:
 ebisusu.
ebishuuriita [ebishuuriita] z. Ebintu ebirikwoga omu bindi, bikaguma
 nibirengyeera. Shara ebishuuriita ebyatsigara aha mugoye.
ebishwagara [ebishwagara] z. Ebishushu byomire, ebi baamara
 kutondoramu nari kuhuuramu ebihimba, amashaza, n'ebindi nk'ebyo.
 Ebishwagara nibyo yaahembesa omuriro. km: ebishagasha.
ebisimooni [ebisimóòni] z. Esente z'ebyoma. Ebisimooni byangye byaragara
 ahansi byabura. bm: [ekisimooni].
ebisingo [ebisingo] z. Ekumbwe n'ebindi byona ebirikuragarika omu mbuga.
 Ebisingo nibabinaga omu kiina.
ebisiriirira [ebisiriirira] z. 1) Amakara agareire. 2) Eby'okurya
 ebirengirwe omuriro bikakwatira aha kibunu ky'enyungu nainga
 ky'esafuriya bikahinduka amakara. Hoona mwana 'we ku wandeetera
 ebisiriirira, nibyo ndaarye?
ebiso [ebíso] p. 1) Aheeru. Tikiri mu nju waakita ebiso. 2) Omwanya
 oguri hangahari kwonka haihi; baitu hatarikureebwa. Irooko nookishanga
 aha biso.
ebisooroora [ebisooróóra] z. Omugaju ogurikuruga omu nyama ei
 barikwotsya. Twahurira ebisooroora, nooshusha ngu bariyo nibootsya
 enyama. RT: ebisooriro.
ebitaabafu [ebitaabafu] z. Ebifuzi ebirikureetwa omu kanwa k'omuntu yaaba
 naakaba. Bakamushanga naareeta ebitaabafu baamanya ngu naaza kufa.
ebitaako [ebitaako] z. Ebintu nk'enkoni ebihunzirwe n'enkwanzi, ngu
 bibonere. Enkoni ye n'ekitaako. bg: [ekitaako].
ebitanaki [ebitanaki] z. Eby'okurya ebi omuntu agarura kuraba omu kanwa
 ahabw'okurwara nari ahabw'okugira esheshemi. Omwana we niwe yaayata
 ebitanaki. RT: ebitanaki. km: ebitanako; entanaki.
ebitanako [ebitanako] z. gyer: EBITANAKI.
ebitanga [ebitanga] z. Ekibara kihango omu gandi. KATANGA: eiziina
 ry'omwagazi nari enyena y'amabara nk'ago; KITANGA: eiziina ry'ebuguma
 (y'empene) nari ejigija (y'ente) y'amabara nk'ago; RUTANGA: eiziina
 ry'empaya nari enimi y'amabara gatyo. Ku oraahikye aha ibaagiro, oreebe
 yaaba orikubaasa kumboneraho oruhu rw'ebitanga; orungurire. km:
 amatanga. bg: [ebitanga].
ebitanvuure [ebitanvúùre] z. 1) Ebintu ebitaine mugasho, nk'ebijwaro
 bicwekire, eby'okunaga. Mpa ebyo bitanvuure byangye. 2) Ebijunja;
 ebintu ebirikuba nibireereeta aha kintu.
ebitaraakira [ebitaráákira] z. Ebintu ebyataraaka, nk'omu kuhuura
 bikagwa oku n'oku. Muronde juba ekiibo, muze kutoratoora ebitaraakira
 by'ebihimba. km: obutaraakira.
ebiteero [ebitéèro] z. Enyama ei abahiigi babagana aha nyamaishwa ei
 baita, kurugiirira aha murimo gwa buri omwe omu kugiita. Omu kuhiiga
 nihaba hariho owaabanza kucumita enyamaishwa, abandi baba bategire
 ebitimba, n'abandi bagiirukangize. Abahiigi baabagana ebiteero.
ebitegye [ebitegye] z. reb: EMITEGO
ebitingwa [ebitingwa] z. reb: EKITINGWA bm: [ekitingwa].
ebititi [ebititi] z. Ebicwanyagurika by'ebishushunga nari ebishwagara
 ebirikuza ahaiguru waaba nooshungura, omu kwera. Ebititi mube mubitaire
 omu kihumi, twije kubyarire emitavu. bm: [ebititi].
ebitojo1 [ebitojo] z. Ebishaka ebiine amababi gariho amahwa, birikweraho
 ebirabyo bya kakobe; embuzi nizibikunda munonga. Akacumitwa akahwa
 k'ekitojo kaamucumbagiza. bm: [ekitojo].
ebitojo2 [ebitojo] z. Endwara erikwenda kushushana n'obusheru kwonka yo
 eine otuzimba tuhango, kukira otw'obusheru. Ku birikukira bikusigaho
 amabara. Arwaire ebitojo byamukora kubi. reb: OBUTOJO km: amatojo.
ebitoogo [ebitóógo] z. Ebifunjo ebitemirwe bikooma. Ebitoogo bye
 biteirwe enjura, byajunda. gyer: ENKOROGOTO. bm: [ekitoogo].
ebitsigarira [ebitsigarira] z. Eby'okurya ebirema eiheza ekyaba nari
 owaaba naabirya. Murye, ku muraaheze niinyija kurya ebitsigarira.
ebitsya [ebítsya] z. Ekicweka ky'omubiri ekiri ahagati y'omutwe
 n'amabega. Ayetaire ahansi yaahendeka ebitsya. RT: ebikya.
ebitu [ebitu] z. Kugwa ebitu: Okuhemuka okashobangirirwa, okagwa omu
 kahuurikano. Bakamushanga naashambana yaagwa ebitu.
ebituna [ebituna] z. Ebicweka by'eminekye ebitsigara omu nshande,
 bitanogire. Omu nshande ye haaba harimu ebituna bingi. bm: [ekituna].
ebitunda by'endandano [ebitunda by'endandáno] z. Ekika ky'ebitunda
 ebirikurandira ahansi, aha miti nari aha mihango. Ebitunda bye
 by'endandano hati bikwatsire.
ebitunguuta [ebitunguuta] z. reb: EKITIRIBIITA
ebiturumwa [ebiturúmwa] z. reb: ENTURUMWA bm: [ekiturumwa].
ebitutu [ebitutu] z. Eishokye rikomire omu butuumo, omu mutwe. Aine
 ebitutu bishatu omu mutwe. RT: ebitutu. bm: [ekitutu].
ebituzi [ebitúzi] z. Ekintu ekirikumera omu itaka; kyaba nikikura
 kirikwata eitaka, omutwe gwakyo niguba guri nk'enkofiira, ku kirikukura
 kigaara. Ebituzi ebimwe biriibwa, ebindi tibiriibwa. Omukazi akaba
 naaraba aha nkungu, yaashangaho ebituzi yaabitwara omuka. RT: obutuzi.
 bm: [ekituzi].
 Amaziina g'ebituzi
 - Ebishokora - Ekijegye
 - Ekijunjuma - Empeefu
 - Ensyabiri - (Ensyabiri)
 - Maguru ga ntuuha - Obunyakabungo
 - Obunyantabo Obwatampaama
 - ebitoosha

 ebituzi

ebiviiko [ebiviiko] z. Ebinyaatsi ebi bata omu maizi agari omu kintu
 kigarami, nk'esafuriya nari enyungu, kwenda ngu gatacubinkana nari
 gataatika. Ta ebiviiko omu maizi gatakwatikira. bm: [ekiviiko].
ebiyaga [ebiyaga] z. Endwara erikukwata omuntu akaguma naakabakaba.
 gut: 'Okugwa ebiyaga.'. Agwire ebiyaga. gyer: ENTSIMBO.
ebizaano [ebizaano] z. Ebigambo nari ebikorwa ebitagyendereirwe nari
 bitateirweho mutima. Tukabyeta ebizaano we ku yaahika yaihamu bibi.
ebizigira [ebizigira] z. Ebicweka by'omubiri ebiine ebigojo.
ebomba [ebbômba] z. Ekintu ekirikukoresibwa kuhaga omwika, kutembya
 amaizi nari kuta omubazi omu mubiri gw'omuntu nari enyamaishwa.
 Yaaronda ebomba y'okutamu omubazi yaabura. bg: [zaabomba].
eboote [eboote] z. Omuntu okuzire munonga, otakiine gayeimutsya.
 Naabugana omukaikuru boote. km: booteboote.
eboroogo [eboroogo] z. reb: EKIBOROOGO RT: eboroogo.
ebuguma [ebúguma] z. Embuzi y'enkazi, eyaazaireho. Munyaanya yaamusheba
 ebuguma y'embuzi.
ebyabaireho [ebyabaireho] z. Ebintu nk'emirimo, ebigambo, ebyakozirwe,
 n'ebindi eby'obunaku obwahingwire, kwonka ebiri bikuru omu bunaku
 obwahati. Ebyabaireho omu mwaka gwa 1962 nimwo hari n'okwetegyekwa kwa
 Uganda.
ebyagaana [ebyágaana] z. Amaizi mabi gaterami, gataine kafuregye
 k'okugatwara. Otanaaba ebyagaana, hanu hariho amaizi marungi..
ebyago [ebyâgo] z. Ebihikiirizi ebiteekateekwa abamwe ngu bireetwa
 emizimu, emandwa nari abacwezi haza bikareetera abantu n'amatungo
 omunyangararo. Omufumu niwe yaamubingireho ebyago. bm: [ekyago].
ebyahandiikirwe [ebyahandííkirwe] z. Ebintu ebyabaireho ira
 ebirikumanyirwa aha bumanyiso obwatairwe aha mpapura aha mabaare nari
 ahandi hantu nk'aho.
ebyakwahwa [ebyakwâhwa] z. Ebyoya ebiri nk'eishokye ebimera omu kwahwa.
 Yaaba naamwa ebyakwahwa yaayeshara. gyer: EBYAKYERI. bm: [ekyakwahwa].
ebyakyeri [ebyakyeri] z. reb: EBYAKWAHWA koz: n'ekya kare.
ebyandagaraine [ebyandakaraire] z. Ebintu ebinagirwe nari
 ebitakikoresibwa kandi bitakiine mugasho, nk'emishambi. Omufuruki
 akatsiga ebyandagaraine.
ebyangato [ebyangato] z. reb: OMUGUMA koz: NK.
ebyara [ebyâra] z. Obumanyiso oburikutsigara ahantu ahu omuntu
 yaakwata nari enyamaishwa yaaribata. Tukamanya ngu niwe yaibire twamara
 kureeba ebyara bye. bm: [ekyara].
ebyatagurika [ebyatagúrika] z. Ebicweka by'ekintu ekyatikire. bg:
 [ekyatagurika].
ebyatsi [ebyâtsi] z. Ebikangiso; emigyereko eyaabaire neeteekateekwa
 abamwe ngu aboojo baagikora aha baishiki, abo baishiki nibabakuratira,
 reero bwanyima nibaba abakazi baabo. Kikaba nikimanywa nk'okuteera
 ebyatsi.
ebyemesi [ebyemesi] z. Omukazi yaaba aine enda nto erikumwangisa ebintu,
 nari erikumukora kubi akaguma naagwejegyera. Omukazi we aine ebyemesi.
ebyenda [ebyênda] z. Ebicweka by'omubiri ebishwekirwe oruhu ebirabwamu
 eby'okurya ebirikushangwa rwagati y'ekifuba n'amanyaanya:
 nk'orushansha, empindura n'amara. Yaateeka eby'enda by'embuzi boona
 baabyanga. RT: ebyenda.
ebyeshweko [ebyéshweko] z. Ekintu kyona eki omuntu ayeeshweka, yaaba
 abyami. Irooko oyanikye ebyeshweko by'omwana, enjura etakagwire. RT:
 ekyesweko. bm: [ekyeshweko].
ebyetaago [ebyétaago] z. Ebyo byona ebibaasisa omuntu nari ekintu kubaho
 n'amagara marungi. RT: ebyetaago. gyer: EBYETENGO. bg: [ekyetaago].
ebyetengo [ebyétengo] z. Ebintu ebi omuntu arikwetenga, kuhikiiriza ebi
 arikwenda. Ebyetengo bikuru by'abombeki, n'omusheenyi hamwe
 n'amatafaari. RT: ebyetaago. km: ebyetaago. bm: [ekyetengo].
ebyeyariro [ebyéyariro] z. Ebyo byona ebiteebwa aha kitabo kubyamwaho.
 Asheeshiire ebyeyariro bye, twayebwa kubyanika. bm: [ekyeyariro].
ebyeyera [ebyeyera] z. Omwanya ahabuso ahu eishokye ritandikira omu
 kugarura enyima. Eka egyo, boona baine ebyeyera. fum: Entandikiro
 y'oruhara n'ebyeyera.
eby'obuhangwa [eby'obuhangwa] z. RT: eby'obuhangwa. bm: [eky'obuhangwa].
 1) Ekihangwa kyona ekyahangirwe Ruhanga, nk'enyanja, ebimera
 n'emigongo. Enshuro y'owaitu n'emwe ahaby'obuhangwa. 2) Emicwe
 n'emitwarize y'abantu omu ntuura yaabo. Abantu tibakikuratira
 eby'obuhangwa bwabo.
eby'obuhingi [eby'obuhîngi] z. Emirimo ekwatiraine n'okuhinga.
 Ow'eby'obuhingi, ahabwire abantu kushuka amahurunguru omu ntabire
 zaabo.
eby'obutegyeki [eby'óbutegyeki] z. Emirimo ekwatiraine n'eby'obwebembezi
 bw'abantu. Akashoma eby'obutegyeki, nikyo baamuheereire omurimo.
ebyohaanio [ebyohaanio] z. Ebyoya by'omu kibunu.
eby'okurya [eby'ókúrya] z. Ekintu kyona ekirikuriibwa abantu nari
 enyamaishwa ahabw'okwenda kubaho. Yaamuha eby'okurya bigagire. reb:
 ENDYAGA; EGABO RT: ebyokurya. bm: [eky'okurya].
ebyomberero [ebyombérero] z. Ebinyaatsi ebikuurwa omu kwombera. gut:
 'Baamutsiga enyima nk'ebyombero.'. Mwana ebyomberero biihe omu buro,
 ogume noobinaga aha rubaju.
ebyomire [ebyomire] z. Embibo z'eby'okurya nk'ebihimba, obushaza,
 omugusha n'ebicoori, zaayeterwa hamwe ebirikuguzibwa omu katare. Akaza
 kushuubura ebyomire.
ebyondo [ebyóndo] z. 1) Eitaka eririmu amaizi, eririkureeta obuterezi.
 Yaaba naagyenda, emotoka yaamushuka ebyondo. 2) Amaizi mabi agarimu
 eitaka. Yaashanga amaizi gari ebyondo, yaagaruka.
ebyongaanyo [ebyongáànyo] z. Erindi iziina ry'ekishuusha.
ebyosi [ebyosi] z. Ebiro by'okutakora omuntu yaaba afiire. Yaaba ari
 omu byosi bya nyinazaara. bm: [ekyosi].
ecepe [ecépe] z. kom: [< Rsh. cepe]. 1) Akooma nari akenda aku
 barikubambatika aha kijwaro ky'omuserukare, kworeka obukuru bwe.
 2) Akamanyiso aku barikuta aha muntu kuguma nibamumanyiraho.
ecupa [ecúpa] z. Ekikwato ekikozirwe omu kirahuri nari ekipiira
 ekikoresibwa kutamu amaizi nari eby'okunywa. Ecupa yaayatika yaamushara
 engaro. RT: ecupa.
ecuuho [ecuuho] z. reb: ENCUUHO km: encuuho.
edaari [edaari] z. reb: ENTANDARUHA
edakiika [edakííka] z. Ekicweka ky'eshaaha ekirimu obusikonda makumi
 nkaaga. Eshaaha erimu edakiika nkaaga. RT: edakiika.
edankara [edánkara] z. Obufundikizo bw'ecupa obw'obwoma. reb: EKIJURIZI
edebe [edébe] z. RT: edebe. 1) Ekikwato ky'ekyoma ky'eshonda mukaaga
 ky'okukwatsamu nari kupimisa ebintu. 2) Ekipimo ekirikwingana n'ekyo
 ekirikubaasa kukwatsibwa omu debe nk'egyo. Ashaarwire edebe ibiri
 z'ebihimba.
ediini [ediini] z. Enyikiriza y'omuntu. Omuri Yuganda harimu ediini
 nyingi.
edirisa [edirisa] z. RT: idirisa. bg: [amadirisa]. 1) Ekintu
 ekibaizirwe omu mbaaho, nari ekikozirwe omu byoma nainga ebirahuri eki
 barikukingisa. Naaza kwimuka edirisa yaanyata omutwe. 2) Omwanya ogu
 barikutsiga omu kisiika ky'enju kutaasyamu ekyererezi n'embeho nungi.
 Omuri buri kishengye akatamu edirisa.
edobo [edobo] z. Ekikwato ekirikunaabirwamu, kwogyezamu, n'ebindi,
 kikozirwe omu kyoma.
edooro [edooro] z. Omwanya gurikushangwa ahagati y'enyanja, ahu omuntu
 atarikubaasa kwemerera ahabw'okuba niharaingwa munonga kandi nihamiza.
 Obwato bukaba buri hakye kuhika aha dooro obu eshere yaabuteera.
edubu [edubu] z. Enyamaishwa mpango erikwingana nk'enjubu erikutaaha
 omu kishaka. Abahiigi baita edubu. RT: edubu.
eduuka [edúúka] z. Enju ei barikugurizamu ebintu by'emiringo mingi.
 Aine eduuka y'enkaito. RT: eduuka. kom: [< Oruharabu. duk]. bg:
 [amaduuka].
ee [ee] t. 1) Ekigambo ekirikukoresibwa kwikiriza ekibuuzo, ekyabuuzibwa
 kyaba nikwo kiri. Waabitwara? Ee! 2) Ekigambo ekirikukoresibwa
 kutangaarira ekintu nari ekyabaho. Ee! Eki n'enki?
ee ngirane [ee ngirane] t. Endahiro y'okutangaarira eki waareeba nari eki
 waahurira. Ee ngirane ka niiwe waija!
eego [éègo] p. reb: EE
efa [efa] z. Obunyaatsi oburikushangwa omu kishansha, nk'eky'ente,
 kyaheza kushaturwa. Iroka oyozye efa, tubone kuteeka ebyenda by'embuzi.
efaana [efáána] z. Enjoka zirikwera, ezitaine minwa, ezirikushohorera
 omu mazi* nari omu masha, ezikwata abantu abarikurya enyama etahiire
 gye. Enjoka z'efaana nizirwaza omu nda. RT: enfaana.
efaraasi [efaraasi] z. reb: ENDOGOYA
efato [efato] z. Omwaga nari orwanju. Ogu mushaija aine efato. gyer:
 ORWANJU.
efeeza [efééza] z. Rimwe aha mabaare g'obuguzi bwingi agarikuheeshwamu
 ebirikwengyengyeta. Ahu yaafurukiire akashangayo efeeza.
efoobe [efoobe] y. Omuntu otayeinemu bwesigye, orikwetiina; ejuuma.
 Abaana be boona n'efoobe.
eforogo [eforogo] z. Ekikwato ekirikwenda kushusha efuka
 ekirikukoresibwa omu kuhinga; kiine amaino ashatu nari ana.
efuka [efuka] z. Ekyoma ekibarikuhingisa. Efuka yaamutema ekigyere
 naahinga. RT: enfuka. fum: Efuka ku ecweka ehwera omugara. bg:
 [amafuka].
efukuzi [efúkuzi] z. Ekibeba kihango, ekirikukira kutimba emiina omu
 misiri y'ebitakuri na muhogo, okashanga kituumizemu eitaka; nikikira
 kurya ebitakuri na muhogo. RT: enfukuzi. bg: [efukuziz].
efumbi [efumbi] z. RT: enfumbi. 1) Endwara ekwata ebicweka by'omubiri
 nk'amaino, omutwe, n'amanyaanya, omuntu kaguma naahururwa kumara
 obunaku buraingwa. Ekira kuza omu bantu bakuru. Mukaaka akarwara efumbi
 omu maguru, yaamuzibira kugyenda. 2) Obuntu bwekwatsire omu ngingo
 z'omubiri obu orikukwataho okashaasha bwaba buzimbire. Akarwara efumbi
 omu maguru, yaamuzibira kugyenda.
efumbiri [efumbiri] z. Enyamaishwa eri omu ruganda rw'engabi, ensa,
 n'ebindi. Neerya ebishaka. Enuuma n'efumbiri biine enyama enuzire.
efunguro [efunguro] z. Eky'okunywa ekiheebwa abagyenyi. Abagyenyi
 tibakaboine funguro.
efura1 [efúra] z. bg: [amafura]. 1) Omugyenyi w'ekitiinisa kingi.
 Ataayaayise abagyenyi b'amafura. 2) Omwana w'omujigaijo. Ogu niwe fura
 yangye. fum: Efura tenywa kitega. Eby'efura biriibwa baingi. Efuura
 etatiiza ehemura abaabo. Efura etari mugyenyi ekoza omucuuzi gwonka.
 Ori efura nkye nk'omuhoko.
efura2 [efura] z. Omuntu orikukunda kugaburira abantu abandi nari
 abagyenyi. Abantu baabo n'efura. bg: [amafura].
efuraano [efuraano] z. bg: [efuraano]. 1) Omwenda ogu omushaija ajwarira
 omunda y'esaati. Abakozi be boona akabaragiira kujwara efuraano.
 2) Omwenda ogwimukize orwoya obundi abeegyesa baguhanika aha kisiika
 baramatikaho otupapura turiho engingo z'ebigambo.
efurebe [efurebe] z. Enshaho ekozirwe omu kahu k'akaana k'embuzi nari
 entuuru. Ishenkuru akaba akira kugyenda n'efurebe. koz: n'ekya kare.
 gyer: ENKYETERO. fum: Efurebe etakomire enaga empiiha.
efurembe [efurembe] z. Akantu akari nk'esheegu, akakozirwe omu kyoma aku
 orikuhuuhamu kakakora eiraka. Omupiira ku gwahweire yaateera efurembe.
 RT: efirimbi.
efurure [efurûre] z. Oruhu rukye orwabaire rujwarwa omwishiki muto
 aruhagatiire, omu bunaku obu emyenda yaabaire etakaizire. Efurure ye
 yaariibwa embwa. bg: [efurure].
efuufu [efuufu] z. Endwara erikukwata enjuma z'omugusha zikenda kuba
 nk'engurirwa. Omugusha nshaarwire mukye; omwingi gukarwara efuufu.
efuuni [efúùni] z. Efuka ehwereire, erikukira kukoresibwa omu kubagara
 (ahu obukye bwayo burikugibaasisa kuraba gye omu birikubagarwa). Efuuni
 yaitu nitugiraaza omu musiri. Yaatwara efuuni kubyaza ebinyoobwa. bg:
 [amafuuni].
efuute1 [efúúte] z. Embuga eyetooroire eka y'omuntu ebyairwemu
 ebinyaatsi n'ebimuri ahu abantu barikuhuumurira. Yaaba naahinga omu
 fuute. bg: [efuute].
efuute2 [efúúte] z. Ekintu ekitoomire gye. Oburo bukabura omushana
 gurikumara, bwaguma buri efuute. bg: [efuute].
efuuzi [efúùzi] z. Omwana ofeereirwe abazaire be. Efuuzi ezo nizimanya
 kweriisa. RT: enfuuzi. fum: Efuuzi ebyama omu iriiro. Efuuzi ehiirwa
 bwatota. Efuuzi enigwa amaizi. bg: [amafuuzi].
egaari [egáàri] z. Ekiiruuka ky'enziga ibiri, amahembe, entebe
 n'ebindi; eky'omuntu arikutemba akavuga kikamutwara. Omushaija
 yaatomera omwana n'egaari baamukoma. RT: egaali. bg: [amagaari].
egaari-mwika [egaari-mwíka] z. Ekiiruka ky'ebyana bingi
 ebirikukururana, ekigyendera omu muhanda gw'obwoma butambikire,
 ekirikutwara ebintu nari abantu. Egaari-mwika yaatomerana n'emotoka,
 emotoka yaacwanyagurika. bg: [egaari-mwika].
egaashe [egááshe] z. Ekinyaatsi kigufu kirikumera omu mbuga, kigumire
 kutema. Baaza kutema egaashe, niyo yaabarema.
egabo [egabo] z. Eby'okurya nari ebintu ebirikumara enjara. Omwana
 yaarya egabo ya ishe. gyer: EBY'OKURYA.
egaburo [egaburo] z. Emiringo y'eby'okurya ebitebeekanisibwa omu
 kiihuro ky'abagyenyi. Egaburo y'eriizooba tiyampa busingye.
eganduura [eganduura] z. Ekijwaro kyona ekiraingwa kandi ekihango
 namunonga ekiteeteeyi. RT: eganduura. bg: [amaganduura].
egashani [egashani] z. Omwanya oguziikwamu abagabe. Abagabe ba Nkore
 abaafiire boona bakabata omu gashani. RT: egasani.
egiraasi [egiráási] z. Ekikwato ky'okunyweramu ekikozirwe omu kirahure.
 Omukazi omukwate nk'egiraasi. RT: egiraasi. bg: [amagiraasi].
egirita [egirita] z. Akasyo akaine obwogi embaju zombi akarikoresibwa
 kumwa, nk'eishokye, obureju, nari kushara enono. Yansharisa egirita.
 RT: egirita.
egobore [egobóre] z. reb: ENDINGIRI
egogori [egogori] z. Ekigogo eki abaana batsimbamu akati,
 bakakishutamaho, bakakita aharikutsirimuka, kikabatsyora bashemereirwe.
 Baatema emitumba yoona ngu bakoremu egogori. bg: [zaagogori].
eguniya [eguníya] z. reb: EGUTIYA RT: eguniya. km: egutiya.
egutiya [egutíya] z. Enshaho mpango ekozirwe omu migoye nk'obugoigo.
 Neekoresibwa kwekorereramu ebintu nk'eby'okurya n'ebindi kuruga aha
 mwanya kuza aha gundi. Ebihimba naabibiika omu gutiya. RT: egutiya.
 gyer: ENSHAHO. km: eguniya.
egyambiya [egyambíya] z. Ekisyo nainga omuhoro gw'obwogi ogu barikukoresa
 omu kutema. Omuriisa akatema ente n'egyambiya. bg: [amagyambiya].
egyora [egyôra] z. Omwenda ogukizingirwe gutakashazirwemu, gukiri
 nk'oku gwaruga omu ikorero. Omwishika yaagurira nyina egyora y'emyenda.
 RT: ejoora. gyer: OMWENDA. bg: [amagyora].
ehihi [ehihi] z. Entimba nari engungu; erikuza omu mutima gw'omuntu
 erikureetwa okutashemererwa ahabw'enaku, nk'okufeerwa. Na mbwenu egi
 hihi entuura aha mutima, ndyayeroha.
ehindaneegwa [ehindaneegwa] gut. Eihuri ribisi ryatikire, rifiire.
 Yaateera ekinyampo kirikunuuka nk'ehindaneegwa.
ehirira [ehiríra] z. Omuramba nari obushera bw'ekiro kimwe. Yaatuha
 obushera bw'ehirira.
ehirizi [ehirízi] z. Omubazi gubaziriirwe omu kenda nari omu kabugo ogu
 barikugyenda nagwo. Ajwaire ehirizi omu mwenda. RT: ehirizi.
ehondo [ehóndo] z. Eky'enyanja kihango kiine obureju (amashurubu).
ehongwa [ehóngwa] z. Ekishaka ekiine ekirabyo kya kinekye; kikira
 kurabya ahagati y'Okwakataano n'Okwamukaaga kandi enjoki zikunda
 kukitaara. Baacwa obumuri bw'ehongwa.
ehunde [ehunde] z. Ebintu ebirikukoresibwa omu kujarika, kutimba,
 kuboneza, kureebekyesa gye omuntu nari omwanya. Omugore akaba ajwaire
 ehunde.
ehururu [ehurúru] z. Ekikorwa ky'abantu kwerundaanira hamwe
 ahabw'ekigyendererwa ky'amaani. Turi omu hururu y'okurundaana sente
 z'okwombeka eishomero.
ehuuma [ehúùma] z. Ekyoma, ekiine amaino ekirikukoresibwa omu kurya.
 Omwana yaarira naayenda kuriisa ehuuma. RT: ehuuma.
ehuuru [ehuuru] z. Omuntu nari ekindi kihangwa kyona ky'amagara makye
 munonga. Omutabani n'ehuuru.
ehuuye [ehuuye] z. Ekinyaatsi ky'omu kibira, kiine emizi ekwatiirweho
 obuntu bwebumburikire, nk'obw'enkuubo. bakaba nibazaanisa ehuuye
 yaabashara.
ehuuzi [ehúùzi] z. Akagoye karikukorwa kuruga omu pamba,
 akarikukoresibwa omu kubaziira emyenda n'ebindi. Yaaronda ehuuzi
 y'okubaziira yaabura. RT: ehuuzi. bg: [amahuuzi].
ehwera [ehwera] z. 1) Ekisisi ekirikugumya omukondo gwakyo gutacwirwe,
 gukafumurwa ahaiguru ahu gwinamiire. 2) Obushera oburikuheebwa abakwe
 aha muhanda batakahikire omuka. gut: 'Ngira obusaasi, bwingana
 n'obw'ehwera.'. Baabuganisa abakwe ehwera.
ei [ei] s. reb: EKI bg: [ezi].
eibaagiro [eibáágiro] z. Omwanya ogubaagirwamu. Naatsiga ente baagitwara
 omu ibaagiro naarugayo. RT: ibaagiro. bg: [amabaagiro].
eibaano [eibaano] z. Ekicweka ky'ekibunu ky'omwambi ekirikukira kuba
 kiri kihangoho kukira omutwe gw'omwambi. Omwambi gwe gwine eibaano
 rikye. bg: [amabaano].
eibaare1 [eibáàre] z. RT: ibaare. bg: [amabaare]. 1) Ekicweka
 ky'orukiri. Aha ibaare hagumire omu kwombeka, kwonka ni harungi.
 2) Omwanya gw'orukiri oguriho eitaka rikye. Abantu baingi nibakunda
 kubyara ebinyoobwa aha ibaare.
eibaare2 [eibááre] z. Ekyeshongoro eki bazina. Amabaare agu yaateire,
 abantu boona bakagakunda. RT: ibaare. bg: [amabaare].
eibaati [eibaati] z. Ekyoma ky'ekigazi, ky'omukoba mukye, ekikoresibwa
 kushakaara ebyombeko n'okutinda entindo. Enju ye agishakaize amabaati.
 RT: ibaati. bg: [amabaati].
eibabi [eibabi] z. Ekicweka ky'ekimera kigarami, kyehagikire aha
 mpimbi nari aha itaagi. Omuriro gwababura amababi ga muhogo. RT: ibabi.
 km: akababi. bg: [amababi].
eibabure [eibábure] y. Omuntu oyetegyeryereize nari oshongokire. Ogu
 mutsigazi n'eibabure.
eibaiziro [eibaiziro] z. Omwanya ogu babaiziramu. Baasiba omu ibaiziro.
 RT: ibaijiro. bg: [amabaiziro].
eibambiro [eibambiro] z. Omwanya ogureegyerwaho empu kuzaanika. Eibambiro
 eryo ka ryashusha kubi. bg: [amabambiro].
eibandiro [eibandiro] z. Omwanya gw'okukoresezamu abatsigazi n'empangare
 emigyenzo y'obuhangwa, erikubahindura bakuru omu ntwaza yaabo.
 Eibandiro ryabo n'aha muhambo. bg: [amabandiro].
eibanga [eibanga] z. Omubonano, enaama. gut: 'Okwata amabanga.'. koz:
 KI. gyer: EIFUBO. fum: "Eibanga tiryatwa; ekyatwa n'amaizi". bg:
 [amabanga]. [ebik: Ebi bikaba bigambirwa omugirwa, nawe abigarukamu
 yaaheza kumira akabaare, ngu atarigamba ku yaamizire akabaare kureka
 eibanga.]
eibango [eibango] z. Ekicweka ky'omugongo ekitungaraire. Ente y'eibango
 rihango niyo yaamucumita. koz: KI. RT: ibango. gyer: ENYONJO. bg:
 [amabango].
eibanja [eibânja] z. RT: ibanja. bg: [amabanja]. 1) Esente nari ebintu
 ebi oba oyegurize aha muntu, ebi waayeguza, kandi ebi orikuba oine
 kwihura. Akaremwa kushashura eibanja rya mukaiba, baamukoma. 2) Ekintu
 eki oshemereire kukora kwonka waaba otakakikozire. Twine eibanja
 ry'okureeba abaatuhwereire.
eibano [eibano] z. Akati akatwekyeirwemu omwambi, akahatikirwemu
 empungu (amooya g'enyonyi) hariho n'enkago (obushate aha mureego).
eibara [eibara] z. Enshusha y'omubiri gw'ekintu. Omuyembe gwine eibara
 rya kibabi. RT: ibara. bg: [amabara].
 Amaziina g'amabara
 - Iguru
 - Kahuukye/kakobe
 - Kijubwe/kibira/kinyaatsi/mareere
 - Kinekye/binzaari
 - Kitaka
 - Mutare
 - Mutuku/katuku

eibaraaza [eibaráàza] z. reb: EIBARAZA km: eibaraaza. bg: [amabaraaza].
eibaraza [eibaráza] z. Omwanya ogwehinguririize enju ogw'aheeru kwonka
 ogushakairiirwe. Omwana yaatsiga yaamuta omu ibaraza yaagyenda. koz:
 KI. RT: ibaraza. gyer: OMUHEGYEYO. km: eibaraaza. bg: [amabaraza].
eibatirizo [eibátirizo] z. Omwanya ogurimu amaizi ahu omwikiriza
 arikubatirizibwa. Omwana yaarira ku baamuhitsya aha ibatirizo. bg:
 [amabatirizo].
eibeere [eibéère] z. RT: ibeere. bg: [amabeere]. 1) Ekicweka ky'omubiri
 ekiine enyonto, ekirikushangwa omu bantu n'omu nyamaishwa z'enkazi,
 ekirugamu amate nari amashereka omukazi nainga enyamaishwa enkazi yaaba
 ezaire. Eibeere rimwe ririmu amashereka kukira erindi. 2) Ekicweka
 ky'ekintu kyona ekirikureebeka nk'eibeere. Eibeere ry'ekicoori.
eibega [eibega] z. Ekicweka ky'omubiri ahu omukono gukwatiire.
 Ayeteire ahansi. yaahendeka eibega. RT: ibega. fum: Eibega rinyeeta,
 tirihingura mutwe. bg: [amabega].
eibenga [eibênga] z. koz: KI. RT: ekibenga. km: ekibenga. bg:
 [amabenga]. 1) Ekiboho ekikomeirwemu, nk'oburo, amashaza, n'ebindi;
 kikakomerwa aha rugamba kikagyemurwa nari kikeegyekwa omu nju
 ahabw'okwerinda enjara. Ekiri omu ibenga (itwa), kimanywa nyinakyo.
 2) Ekicweka ky'oburo bugoyire, waabusharamu. gyer: EKIBENGA.
eibiba [eibíba] z. Enshumi ey'okuteera ensigo, nk'ez'oburo nari
 omugusha omu musiri. Rahuka tuze kuhinga; eri n'eibiba, ku
 turaayeziringye niturengwa.
eibiikiro [eibííkiro] z. Omwanya ogu barikubiikamu nari ogu
 barikurindiramu ebintu. Eibiikiro ry'emibazi ryatsya. bg: [amabiikiro].
eibimba [eibimba] z. Amaani omu kubira, nk'okwa rwarwa y'omutahe, nari
 ehirira y'omuramba guhaagire omushemburo. Aga maarwa gaine eibimba,
 mwaba mutagacwanwire, nigahwera ahansi. koz: KI.
eibimbi [eibimbo] z. Omuzimbwe n'engoga z'okuta ekintu omu nkora,
 otamanyire bugumi obu oraije kubuganamu. Mushaija 'we waija n'eibimba;
 abantu waabatwaza otyo nibakwehindurira nooshoberwa.
eibinja [eibinja] z. Endwara erikubabura amababi g'omugusha gutarikire.
 Omugusha gukeera kubi ahabw'okurwara eibinja. RT: ibinja.
eibonde [eibônde] z. reb: EBIKANJA
eibondo [eibondo] z. Enda ehagire; orutundu; orusimba. Baamuteera
 eicumu ry'eibondo. bg: [amabondo].
eiboroboro* [eiborobóro] y. 1) Omuntu kwekuriiriza akeeteera eishaija.
 Akatsigazi ako nikeeteera eiboroboro. 2) Okushambanagurika.
eibuga [eibúga] z. Omwanya ogutungiirwemu enjoki. Enjoki zaamutonera
 naasheenya haihi n'eibuga. bg: [amabuga].
eibugane [eibúgane] z. reb: AMABUGANE bg: [amabugane].
eibumba [eibûmba] z. Eitaka erigiramu okumaatuuka, ririkubumbwamu
 ebikwato by'omunju nk'enyungu. Yaaza kwiha eibumba ry'okubumba enyungu
 ze. RT: ibumba.
eibura [eibúra] z. Okutabaho, okutaboneka nari okutareebeka kw'ebintu;
 kuba eby'eicweka. Obunaku obu n'obw'eibura ry'eby'okurya.
eiburiro [eibúriro] z. Omwanya ogu abanyabuzaare nari abanyamukago
 baafeereiremu, nainga baaburiire. Twaba tugiire omu iburiro.
eicecero [eicecero] z. reb: AMACECERO bg: [amacecero].
eicengye [eicéngye] z. Eihwa ry'omukindo. bg: [amacengye].
eicuba [eicúba] z. Ekintu kibaizirwe, ekikoresibwa kutahira ente
 amaizi omu iziba. Baitu eicuba rirahi, tukaza kweshera ente? RT:
 orucuba. bg: [amacuba].
eicukunya [eicukunya] z. Obunaku obu barikugyesheramu oburo butakakuzire.
eicumbi [eicumbi] z. Omwanya ogucumbikwaho abahinguzi kumara omwanya
 mukye, gukihwa bakagyenda.
eicumu [eicúmu] z. Ekikwato ky'amoogi abiri, kishongoize, kitwekyeirwe
 omu rubango, ahansi yaarwo hatwekyeirweho omuhunda. Ira abashaija
 bakaba batwara amacumu kurwana n'abazigu baabo. RT: icumu. fum: Eicumu
 ry'enjara eba efuka. bg: [amacumu].
 kukuura eicumu Omugyenzo gw'okuhaasirira omukazi ofeereirwe iba,
 kugira ngu obushoboorozi bwa iba buhweho, agire obusingye bw'okushwerwa
 omushaija ondiijo.
eicwamba [eicwámba] z. Obwoya bw'aha maguru. Omushaija aine eicwamba
 ringi.
eicweka [eicwêka] z. Eibura ry'ekintu. Omwani hati guri omu icweka.
eicwende [eicwende] z. reb: ENTSIMBO 1 km: encwende.
eicwero-ry'emanja [eicwêro-ry'émânja] z. Omwanya gurikuramurirwamu
 emanja. Yaasiiba omu icwero-ry'emanja, ryarenga. bg: [amacwero-
 g'emanja].
eidaara [eidaara] z. RT: idaara. kom: [<Lug. eddaala]. bg: [amadaara].
 1) Ah'okuribata omu itembezo. Ku naaba ninshuuma, naahuga eidaara
 naagwa naahendeka. 2) Oburaingwa oburi ahagati y'ah'okuribata habiri
 hakurataine. Ekirikunyangisa kuza eriguru amatembezo ago gaine amadaara
 maraingwa. 3) (omuby'emirimo ninga obwegyese) orurengo oru omwe
 arikukiriraho ondi.
eidiiko [eidííko] z. Ekiti kiraingwa kikozirwe gye, kiine ah'okuribata
 kandi kirikukwatwa omu mukono, reero omuntu akakigyendesa. Yaaba
 naagyendesa amadiiko, gaamuteera ahansi. bg: [amadiiko].
eidinda [eidinda] z. Omufunya ogubaziirwa aha kijwaro, nk'empare nari
 ekiteeteeyi kugireebekyesa gye nari kugifunza. Empare ye bagitaireho
 amadinda marungi. bg: [amadinda].
eifa [éifa] z. Enjara erikukwata ekyanga kihango, kandi ekamara obunaku
 buraingwa. Eriigyenda tukateerwa eifa; kwonka twahiirwa twabona
 obushakiro. gyer: RWARAMBA. fum: Eifa rirugwamu ruhugu. bg: [amafa].
eifeera [eifeera] y. Emitwarize y'obutiini erikugaywa omu muntu. Ebi
 wampaire bibuzire, ninyenda ngu ompe ebindi. Nkiza eifeera! bibuzire
 nooreeba hi?
eifo [éifo] y. Omwanya ogurikugaruka aharikushuuma kuruga ahu ori.
 Abagyenyi baashuuma ifo kuramutsya mukaaka. RT: ifo. km: eife.
eifubo [eifubo] z. Amakune nari obufura. Eka etaine ifubo, ogihingira
 omwana otaine ifubo. gyer: EKITIINISA; EIBANGA. fum: Eifubo
 ryongyererwa obushaija.
eifukunkura-marira [eifukunkura-marira] gut. Enaku nyingi.
eifundo [eifûndo] z. Omutwe gw'enkoni nari ekindi kintu,
 ogwebumburikire. Enkoni nungi n'eriho eifundo. bg: [amafundo].
eifuro [eifúro] z. Ebintu ebirikwera ebirikukira kuza ahaiguru
 y'omuramba, amaarwa, nari ahaiguru y'amaizi garimu esaabuuni. Yaafuuta
 omubiriizi gwareeta eifuro. RT: ifuro. km: orufuro.
eigambo [eigambo] z. 1) Ekigambo ky'aha muheru eky'okucwamu ekyaba
 nikihaajaanwaho kirikuruga ahari nyinekiriga okiineho obushoboorozi.
 2) Okunyoomooza, kwenda kwatisa ondiijo amabanga. Wambuuza
 naakugarukamu ebi naabaasa; mbwenu kandi wangarukaho, shana oyenzire
 kunyihamu eigambo. 3) Omutango ogu abakwe barikuha abéka ya kishwerwa
 (yaaba ashaweirwe obw'ekiro). Baamwihamu embuzi y'eigambo.
eigana [eigana] z. Obusyo bw'ente; ente nyingi ziri hamwe ezirimu
 omurebe. Kasibante aine eigana ry'ente. RT: igana. gyer: EISYO. fum:
 Eigana ry'omwe tiryo ry'ababiri. bg: [amagana].
eigangiro [eigangiro] z. Omwanya ogu barikwogyezamu abantu abarwaire
 enziku. Yaaza omu igangiro. bg: [amagangiro].
eiganja1 [eiganja] z. bg: [amaganja]. 1) Eryoya ry'ebihimbo. 2) Entomi
 eine eki ebumbiremu. Yareeta eiganja rimwe ry'ekishoma.
eiganja2 [eiganja] z. Ekigyere ky'enyamaishwa nk'enjangu nari embwa.
eigaro [eigaro] z. Ebintu nk'omugusha nari ebihimba ebirikwijura aha
 ngaro. Akampa eigaro rimwe.
eigira [eigira] z. Oburemeezi nari okworoba okuri omu kukora ekintu.
 Otakirukangira, obu kiri aho kiine eigira. Nangwa mihi, ogizire ngu
 kiine eigira; kimpise haihi nkworekye.
eigobe [eigóbe] z. Obunaku bw'okukomeekana kw'empwirima n'embwakazi.
 Ezo mbwa ziri omu igobe, ozigyende hare zitakuruma. RT: igobe.
eigomborora [eigomborora] z. Ekicweka ky'ekyanga ky'obwebembezi
 ekirimu emiruka, kandi bingi bikora eishaza. Yaaza aha gomborora
 kushashura omushoro gwe. RT: igomborra; ibohorra. bg: [amagomborora].
eigoobe [eigóóbe] z. reb: ENGOOBE km: engoobe.
eigoreko [eigoreko] z. Ekintu ekirikusharwa omu ihembe ry'ente eki
 baabaire batamu ebishaka bijungire ngu banuukye gye. Eigoreko bakariiba
 takaribonaga. koz: ekya kare. bg: [amagoreko].
eigosi [eigosi] z. reb: AMAGOSI RT: igosi. bg: [amagosi].
eigufa [eigufa] z. Ekicweka ekigumire omu mubiri gw'abantu
 n'enyamaishwa ahu enyama zikwatsire. Yaayeteera ahansi yaahendeka
 eigufa. RT: igufa. bg: [amagufa].
eigundu [eigundu] z. Omuringo gw'okweyoreka omu kitiinisa kingi
 ekitakuhikire nari eki otashemereire.
eigunga [eigunga] z. 1) Omubazi ogu orikuha omuntu ogyendereire
 kumuzinga. Bamuhaire eigunga ngu atashwerwa. 2) Emigungire; omuringo
 gw'okugunga. Omukazi omwe aine eigunga.
eigura [eigura] z. Eiziina ry'emwe aha ngoma z'omugabe wa Nkore
 ezaabaire ziteerwa aha mikoro kandi zimanywa nk'ezikuumire Bagyendanwa.
eiguru1 [eiguru] z. RT: iguru. 1) Omwanya ogwezigoire ensi, ogurimu
 eizooba, okwezi n'enyonyoozi. 2) (Omu nyikiriza ezimwe) ei abahikiriire
 baza baaheza kufa.
eiguru2 [eiguru] y. Rutaaba, ebaasi, bwahara, enjojo, ensi yoona. RT:
 iguru.
eigwano [eigwano] z. Eitondo ry'amaizi eririkuruga aha ibaati enjura
 yaaba neegwa. Eigwano ry'enjura ryamuteera omu riisho. bg: [amagwano].
eigyema1 [eigyema] z. Ekicweka ky'empare ekirikuzamu okuguru. Ajwaire
 empare y'amagyema mahango. bg: [amagyema].
eigyema2 [eigyema] z. Obwingi bw'etaabe oburikuza omu nyungu y'etaabe
 omurundi gumwe. Yaamuha eigyema rimwe ry'etaabe. bg: [amagyema].
eigyembe [eigyembe] z. Efuka mpango ekiri nsya. Omugore ku baheza
 kumwarura bamuha eigyembe ry'efuka. bg: [amagyembe].
eigyesha [eigyesha] z. Obunaku bw'okushaaruura oburo omu musiri.
 Eigyesha rihikire, boona nibagura emisyo.
eihahaara1 [eihaháára] z. Ekiju ky'ebihuguhugu ekirikuba kiri omu biti.
 Nibakira kukikoresa omu kushangura orubaaho.
eihahaara2 [eihaháára] z. Orushusho oru orikuba oiniire ekintu, waaba
 omazire obunaku buraingwa otakiriire nari otakireebire. Hati nyine
 eihahaara ry'okurya enkoko. reb: OKUGOMBA 1
eihahaara3 [eihahaara] z. Ekitwariro ky'omutwe ahu omuntu ata engata omu
 kwegura. Mmwire enkomborora, mbwenu omushana gwanteera aha ihahaara
 gwandabamu.
eihamba [eihamba] z. bg: [amahamba]. 1) Omwanya gw'ebiti n'ekibira
 ogutabamu bantu. Yaaza omu ihamba kusheenya. koz: NK. 2) Omuntu kuba
 wenka ataine ou arikugaaniira nawe. Yaagira eihamba yaaza kunywa. gyer:
 EIRUNGU.
eihambira [eihambira] z. Eitaka rirunzirwe, ahabw'okwenda kubyaramu
 ebihingwa, nk'emikamba nari emondi. Enjura esiisire amahambira ge.
 gyer: EIKOOME. bg: [amahambira].
eihanga [eihánga] z. RT: ihanga. bg: [amahanga]. 1) Ekicweka ky'ensi
 ekirikwetegyeka. Eihanga rye ni Yuganda. 2) Abantu ab'engamba n'emicwe
 emwe abatwire omu mwanya gwetongoire. Akabona ow'eihanga rye
 yaashemererwa.
eihangiro [eihangiro] z. Omwanya gw'omu nju ahu omufumu akorera omwoga
 gwe. Eriizooba ka yaimukira aha ihangiro, hariyo ki? bg: [amahangiro].
eihango [eihango] z. bg: [amahango]. 1) Ekicweka ky'ekitanda ekirikuba
 kikwatsire ahansi. 2) Ekiti ekirikuba kikwatiriire ebindi nk'aha
 katandaaro kwenda ngu bitagwa. Amahango g'ekitara gaaba magufu, muteme
 agandi.
eihangwe [eihângwe] z. Amagingo agu eizooba ririkuba rikiri aha mitwe
 yaitu, ritakahengamire. Baija omu ihangwe barikuruga kuhinga. RT:
 ihangwe.
eihano [eihano] z. RT: ihano. bg: [amahano]. 1) (omu miteekyerereza ya
 bamwe) Endwara erikureetwa omu kukora ekintu ekirikuzira nari
 ekitakorwa. Akarwara amahano ku yaarebire embwa efiire. 2) Ekintu
 ekirikutangaaza ekibaireho kitarikwendwa kandi kiteeteekateekirwe.
 Hoona eri ti ihano! Kugambuura nyoko. fum: Eihano rihanuurwa
 orarireebire. Eihano rikuzibwa akanwa.
eihari1 [eihári] z. Omutima gw'okweyendeza, ngu ekintu kirungi eki
 omuntu ondi aine, kikaabaire ekyawe. RT: ihari. bg: [amahari].
eihari2 [eihári] y. (omukazi) kushwerwa omushaija owashweire ondi nari
 abandi bakazi. Omuhara we akashwerwa aha ihari. RT: ihari.
eihato [eiháto] z. Omuzimbwe nari omujinya omu kuhikiiriza eki
 ogyendereire kukora. Turiyo niturwana eihato, kureeba ngu naitwe owaitu
 haahikayo amaizi agaturi haihi.
eihe [éíhe] z. Abantu baingi abatendekirwe kurwanisa abazigu n'okurinda
 obusingye bw'eihanga. Eihe rya Yuganda naryo ryegire kugurutsya enyonyi
 z'endwani. RT: ihe. gyer: OMUSERUKARE. bg: [amahe].
eihega [eihéga] z. Rimwe aha mabaare ashatu agahigikira enyungu nari
 esafuriya omu kuteeka. Ndeetera amabaare ninyenda kuhigikira amahega.
 RT: ihega. fum: Kahega ni rukurura. bg: [amahega].
 eihega rya muturiro z. Rimwe aha mahega g'okuteekaho eririkuhereruka
 enyima y'agandi; tiririkuhigwa nainga kukuurwa omu mwanya gwaryo kandi
 rishemereire kubyarwa abazaire aha mukoro gw'okuha abaana baabo amahega
 nainga enyungu kwetongora.
 kugwa aha mahega Omwishiki kuguma omu ka y'abazaire be ahabw'okubura
 ow'okumushwera. Abahara ba shwento boona bakagwa aha mahega.
eihema [eihéma] z. Omwenda gw'entundubaare, ogukoreirweho enkondo
 z'okugushashaanura, zikagureega, zikatsimbwa omu itaka. Abantu
 bakaraara ahansi yaagwo gukabasangira. Omu ihema omwo tihafunzire?
 Murairemu muta? bg: [amahema].
eihembe [eihêmbe] z. reb: AMAHEMBE RT: ihembe. bg: [amahembe].
eihimbagirizo [eihimbagirizo] z. Omwanya ogu barikukwatiramu enyamaishwa
 bakabona kugiita. Embogo bakagikwatira omu eihimbagirizo. bg:
 [amahimbagirizo].
eihimbi [eihimbi] z. Omwanya ogu eka eziikaho abantu baayo. Akatsiga
 yaagira ngu niwe araaziikwe aha muheru gw'eihimbi.
eihingira [eihingira] p. Obunaku bw'okutebekanisizamu omwishiki yaaba
 naaza kushwerwa, ahi kishwera arikwizira n'amaarwa n'efuka
 by'orushutuko. Omu bwire obu omwishiki tarikwikirizibwa kukora emirimo
 ya hare, kutambura, kureebwa abantu ba hare nari abahinguzi. Omwishiki
 we ari omu ihingira.
eihira [eihíra] z. Akakira k'orume.
 kujwara eihira Omukazi ohingiire abahara be baingi, kujwara ako
 kakira aha buso nk'akamanyiso k'okushemererwa ahabw'okubahingira
 batatwaire enda z'endaaro.
eihome [eihome] z. Emboga nungi zivurugirwe gye, ezi orikukwata okata
 aha ngaro, okazirigatsa. Zaaba ziri emboga? Ryaba riri eihome.
eihongyero [eihongyero] z. Omwanya gw'okuheeramu eki bakutangiise.
 Abakaikuru baatwara empongano omu ihongyero.
eihoreere [eihoreere] z. Obugwagye, obusingye, obucureera. Omu ka ye
 harimu eihoreere. gyer: OBUSINGYE.
eihoza [eihóza] z. Kimwe aha bishaka ebikoresibwa omu kuhaasirira
 omugirwa, nari kweza eka efeereirwemu omuntu n'ebindi.
eihunga [eihúnga] z. Enjura erimu omuyaga mwingi munonga, erikugwa
 ekashiisha ebintu nk'ebimera, amaju n'ebindi. Enjura y'eihunga yaatsiga
 yaagwisa emitumba. km: ekihunga.
eihungu [eihúngu] z. Ekikwato ky'okuriiraho, ekibaizirwe omu kiti,
 kirikushusha esohaani nari ebbakuri eki baabaire bateeramu nyineeka
 emboga. Eihungu rya nyineeka ryatikire. bg: [amahungu].
eihuri [eihuri] z. Ekintu kyebumburikire ekiteerwa ebinyonyi; bwanyima
 y'okuraarirwa, kikarugwamu ekyana. Amahuri g'ebinyonyi ebimwe
 nigariibwa. gut: 'Ori nk'otakarugire mu ihuri'. Yaateeka amahuri maingi
 tiyaagarya. RT: ihuri. fum: Eihuri kurikwatwa omutego ekiine ebitsya
 kyehinya. bg: [amahuri].
 amahuri g'omuyaga z. Amahuri agu enkokokazi eteera eteemiibwe shaaki.
eihurunguru [eihurunguru] z. reb: AMAHURUNGURU bg: [amahurunguru].
eihuura [eihúùra] z. Obunaku bw'okuhuura. Eihuura rihikire mugyende
 muze kuhuura ebihimba.
eihuuriro [eihúúriro] z. Omwanya oguharagatwa haihi n'emisiri kuhuuriraho
 eby'okurya ebyashaaruurwa byomire, nk'ebihimba, amashaza, n'ebindi obwo
 barikwetantara kuhendwa ebishwagara barikubitaasya. Mutware ebitukuru,
 muze kwenda ebihimba aha ihuuriro.
eihwa [éíhwa] z. Ekicweka ky'emiti emwe, ekishongoize ekirikucumita.
 Yaacumitwa eihwa, ryahendekyeramu. RT: ihwa. bg: [amahwa].
eihwero [eihwêro] z. Omwanya mubi ogurikukira kufeeramu abantu.
 Baashanga afeereire omu ihwero. km: ekihwero. bg: [amahwero].
eijaga [eijága] p. Omuringo gw'okukwata kubi ebintu nk'esente
 ebitungwa, n'ebindi. Ente ze zoona akazikwata eijaga zaamuhwaho.
eiju [éíju] z. Eitaka eriri nk'esaano namunonga erya kashenda. Waayesiiga
 eiju aha itama. RT: iju. gyer: OMUYONGA; KASHENDA. fum: Eiju rihozire
 ryotsya enju.
eijuga-nyonza [eijuga-nyónza] z. Obunaku obu amatungo gaabeire
 gacwekyereire baakishwera nibaha enyonza nk'ebiconco ebiheebwa omu
 mugyenzo nk'ogu, omu mwanya gw'ente.
eijugo [eijúgo] z. Otwoma tuheesirwe omu butare, tukozirwe
 nk'enjogyera, otu bajweka abaana kubahimbya omu kugyenda. Amajugo ago
 gajwarwa n'abeeshongozi b'ekitaaguriro n'entooro. Abataagurizi bajwaire
 amajugo aha maguru. gyer: ENJOGYERA. bg: [amajugo]. [ebik: "Eijugo
 nirimuranga, Kyogyera! Eeee, Kyogyera"]
eijumba [eijumba] z. Eitaka erirunzirwe omu musiri kubyaramu emikamba.
 Embuzi zaashenyagura amajumba ge. reb: EIKOOME; ENDUNDE bg: [amajumba].
eijurugiro [eijurugiro] z. Eby'okurya ebyariibwaho, bikatsigwa
 bitafundikiirwe. Hoona egyo ti bugaye, eryo ijurugiro niririibwa efura?
eikama [eikáma] z. Omuringo gw'okureeba abandi otaine saasi kandi
 otarikubaha eibanga eribashemereire ogumize oti, "eki naagambire nikyo
 ekyo, otarikwenda agyende?". Omukozi atandikire kureeta aho eikama.
eikamiro [eikamíro] z. Omwanya ogukamirwamu ente. Emboha naagitsiga omu
 ikamiro. bg: [amakamiro].
eikanda [eikanda] z. Eitondo ry'enjura rihango namunonga nk'eryo
 ery'enjura erikuhanguka. bg: [amakanda].
eikara [eikára] z. Ekicweka ky'oruku ekyokiibwe ekirikubengyeya nari
 ekyaraire. Yaakuubisa amaino amakara. fum: Otaine makara taza mu
 kirubi. bg: [amakara]. ekis: Ekishaakuzo: Ndibata nkuheme. Ekiito:
 Eikara ririho omuriro.
eikobaaniro [eikobaaniro] z. Omwanya ahu embwa zirikukomeekanira nari
 ahu zaamuha ziteeranira. bg: [amakobaaniro].
eikomagiro [eikómagiro] z. Omwanya ogu barikukomagiramu ebitooma.
 Eikomagiro ry'omuka riri omu mwani. bg: [amakomagiro].
eikomyo [eikómyo] z. Ekintu kirikwiragura, ekiri nk'enzamba, eki
 abeeshongozi bateera baaba nibeeshongora. Eikomyo ryahagira
 abeeshongozi baahimbya omukoro. bg: [amakomyo].
eikondere1 [eikondére] y. (empangare nari omutsigazi) ori omu magara
 marungi, orikutaraaka. Obu babaire nibagira ngu Kyatuuka ahendekire omu
 mupiira, ahuriire, n'eikondere. RT: ikondere. bg: [amakondere].
eikondere2 [eikondére] z. Ekikooko kiri omu ruganda rw'ekijuujuure, kiine
 eibara rya kinekye na kibabi. Yaakwata eikondere ryamuruma. gyer:
 RUTAHIKWA-MUTOZO; EKIJUNJUURI. bg: [amakondere]. [ebik: Bumwe abaana
 baribonabonesa baritunga aha kiti rijanjamura amapapa nk'erikwenda
 kuguruka, barita aha kanwa baguma nibaashamura akanwa nibakabumba;
 harugamu eiraka ririkushemeza abato nangwa n'abakuru.]
eikooko [eikóòko] z. Ekicweka eki barikushara nari kwiha, aha mugongo
 nari omu mbaju z'empimbi baaba nibashara embaaho. Amakooko gaba marungi
 omu kwombekyesa orugo nari ebibanda by'amatungo. Amakooko gangye agu
 naatsigireho nshangire bagaibire. bg: [amakooko].
eikoome [eikoome] z. reb: AMAKOOME koz: KI. bg: [amakoome].
eikoore [eikóóre] z. Endwara y'amatungo nk'ente, erikugareetera
 ebizimba aha bibero. gyer: EKIZIMBA.
eikoote [eikoote] z. reb: EKIKOOTE bg: [amakoote].
eikora [eikóra] y. Okuguma nari okworoba, omu kukora ekintu. Ogwo
 otaguzaaniraho gwine eikora, nigwenda obwengye.
eikorero [eikórero] z. Omwanya ahu ebintu nk'emyenda, esafuriya,
 n'ebindi bikorerwa. Baaza omwikorero nimwo baasiiba. bg: [amakorero].
eikoryo [eikoryo] z. Ekijamba nari amababi g'okubanza aha kihimba kyaba
 nikiteguura. Enkoko zaarya amakoryo g'ebihimba bye. bg: [amakoryo].
eikoto [eikoto] z. Eitambiro eri abakazi barikushabiriraho abashaija
 baabo baaba bagiire omu rugamba. Omukazi we zaagyenda aha ikoto. bg:
 [amakoto].
eikumbuura [eikúmbuura] y. Ekintu ky'obuhangwa ekirikuteera kikeeruura
 kikarengyesereza, nk'enjura nari omushana. Omushana ikumbuura gukareka
 ekyaro kyomire.
eikune [eikúne] z. Omuze gw'omuntu kushanga naayehurira kandi
 arikunuga bataahi be. gyer: OMWEHURIRO; OMWEKUNIKO.
eikungu [eikungu] z. Okwetwara nk'orikukira abandi. Rwakibikindi agira
 eikungu, ku ashanga entebe zaahweireho aguma ayemereire (asyaraara)
 okuhitsya obu barikumureetera entebe. RT: ikungu.
eikunkumura-shungwe [eikunkumura-shungwe] z. Obunaku obu enjura etandika
 kugwa, yaaba ebaire ebuzire omwanya muraingwa, ekigwa ekaragarisa
 enshungwe z'emburara nk'embura ezibaire zoomangataine ahabw'omushana
 mwingi. Okwezi kw'okubanza n'okwa eikunkumura-shungwe. koz: KI.
eikwe [éíkwe] z. Enziro z'omubiri zirimu etuutu. Eishokye ririmu
 eikwe ringi, shana otemu esabuuni nyingi.
eikyazo [eikyázo] z. reb: EITYAZO km: eityazo. bg: [amakyazo].
eikyengye [eikyéngye] z. Eihwa ry'ekikindo. Yaamucumita eikyengye,
 yaagyenda naacumbagira. bg: [amakyengye].
einegye* [einegye] z. reb: EIGOSI* bg: [amanegye].
einogoorero [einogóórero] z. bg: [amanogoorero]. 1) Eibumbiro, omwanya
 gw'okunogooreraho. Omusinzi yaasheesha omu inogoorero. 2) Orugusyo nari
 ekindi kintu eki omunogoozi arikutandikiraho eki arikunogoora.
 Amanogoorero ge gaayatika. gyer: KUNOGOORA.
einoni [einoni] z. Engugwe erikwera; eitaka ririkujujuuka, erishangwa
 omu myanya etari emwe. Abamwe omu byaro barijwanzya n'amasha
 g'okurizibira kuragarika, barihomesa ebisiika by'enju. Enju ye
 baagisiiga einoni yaabonera. reb: ENGUGWE
einyuukiro [einyúúkiro] z. Omwanya ogunyuukirwamu ebitookye hakarugamu
 eshande. Boona baaza omu inyuukiro. RT: inyunkiro. gyer: ORUREEBO. bg:
 [amanyuukiro].
eipapa [eipápa] z. RT: ipapa. bg: [amapapa]. 1) Kimwe aha bicweka
 by'omubiri gw'ekinyonyi ebiteera embeho nari omuyaga bikagibaasisa
 kuguruka. Eipapa ry'enyonyi rihendekire yaaremwa kuguruka. 2) Ekintu
 kyona aha kintu ekindi ekirikushusha eipapa.
eipapaari [eipapáàri] z. RT: ipapaari. bg: [amapapaari]. 1) Ekiti
 ekirikuhingwa ahabw'ebijuma. Ebijuma byakyo ku birikuhiisa, bigira
 eibara rya kinekye; omu nda y'ekijuma harimu enjuma zirikwiragura. Ni
 kirungi kuriibwa. Enyonyi zaarya amapapaari gangye. 2) Ebijuma
 birikuteera aha kti ekyo.
eipeera [eipéèra] z. RT: ipeera. bg: [amapeera]. 1) Ekiti ky'empimbi
 egumire ky'eibara ririkushusha nk'oburimbi. Ebijuma byakyo nibiriibwa.
 Yaamuteeza omunyafu gw'eipeera yaajwa.

 2) Ekijuma ky'ekiti eki ekirikuriibwa, ekiine erangi ya kinekye aheeru
 kwonka kirikutukura omunda aharikushangwa obujuma bwingi bugumire.
 Enyonyi nizikunda kurya amapeera.
eipeesha [eipéésha] z. Kamwe aha buntu obubambatikwa aha kijwaro,
 nk'esaati; kakatsigirwamu n'ekifumuka ky'okukahatikamu, ngu ekijwaro
 kishwekye omubiri. Esaati ye teine mapeesha, goona agacwire yaageesha.
 RT: ipeesha. bg: [amapeesha].
eiraarira [eiráárira] z. Ekishaka eki abantu abamwe babyara haihi n'ebiti
 by'amarembo gaabo, kukingira abashuma n'abarogi.
eiragaane [eiragaane] z. Akakuufu k'aha kuguru. Omwishiki we aine
 eiragaane. bg: [amaragaane].
eiraguriro [eiraguriro] z. Omwanya ogu omuraguzi w'ekikondo, nari orucuba,
 yaabaire araguriraho. bg: [amaraguriro].
eiraka [eiráka] z. RT: iraka. bg: [amaraka]. 1) Obwaku bw'okugamba
 kw'omuntu nari ekintu. Ku naahurirayo eiraka ry'omuntu naarabayo.
 2) Obwaku bw'omutaano obuhurirwa omu kweshongora. Ogwo mutsigazi
 naayeshongora gye eiraka ry'okubanza.
eiramizo [eiramizo] z. Omwanya gw'okumizamu. Eiramizo ryabo niryetenga
 kuhunduzibwa. RT: iramizo. bg: [amaramizo].
eiramuriro [eiramuriro] z. Omwanya ogw'okucweramu emanja. Enyineemwe zaaba
 nizifa ekibira, baazitwara omu iramuriro.
eirangwe [eirangwe] z. Omusha muhango ogu omuntu ateera ahabw'omwoma.
 Amaarwa gaaba ganuzire, yaateeramu omusha gw'eirangwe gwamusinza,
 gwamuziringa.
eiranzi [eiránzi] z. reb: AMARANZI bg: [amaranzi].
eirari [eirári] z. reb: AMARARI
eiraro [eiraro] z. 1) Oburwaire oburikureetera obwongo kuhuga bukaruga
 omu buteeka, nyinabwo akakora nari akagamba ebitashoboorokire. Omwana
 we akagwa eiraro akiri muto. 2) (omu baana) okuzaana munonga okurimu
 okukwatakwatsibwa. gyer: EBISHAZI. fum: Eiraro rigwirwe nyoko, rikwima
 ensheko.
eirashaniro [eirashaniro] z. Omwanya ogu aba ira baabaire
 barashaniramu emyambi, omu kurwana. bg: [amarashaniro].
eirebe [eirébe] z. Ekimera kirikukurira omu maizi ky'amababi mahango
 garikuzeereera ahaiguru y'amaizi. Amarebe bakira kugata omu maizi ngu
 hatazamu engongi (engoona). bg: [amarebe].
eirembo1 [eirêmbo] z. RT: irembo. bg: [amarembo]. 1) Omwanya
 gw'okurabamu ogutsigara gurangaire omu kuzitira orugo. banza oreebe
 eirembo ryaba rikingire. 2) Ahantu aheetoroire omwanya ogu.
 3) Omumaisho g'enju.
eirembo2 [eirêmbo] z. Omukago gwa kigaba na kigabirwa. Muhara waabo ou
 twashwire akamukorera eirembo omuri oru ruganda. bg: [amarembo].
eirengye [eiréngye] z. Ekishaka kirikukira kumera haihi n'amaizi,
 kirikurabya ebirabyo bya kinekye. Aba ira bakaba bakiha omwishiki
 orikushwerwa, kukifutana ngu kizibire eiraka kuzindaara yaaba
 naagabuka.
eiriho [eiriho] z. Okuhurira nooyenda kunywa. Omushana gwajwa eiriho
 ryatwita. RT: iroho. fum: Eiriho ritahweire aha mugyera, buri
 n'endogano.
eiriiro [eiríìro] z. Omwanya gw'omu nju oguriirirwamu. Yaabatsiga omu
 iriiro yaaza kubyama. fum: Enfuuzi ebyama omu iriiro.
eiriisizo [eiríísizo] z. Omwanya ogu amatungo gariiramu. Eiriisizo ryawe,
 niryetenga kukurwa omuteete. RT: iriisizo. bg: [amariisizo].
eirimbo [eirimbo] z. Omwanya ogu barikuziikamu abafu. Baashanga
 naabagara omu irimbo. bg: [amarimbo].
eirindiro [eirindiro] z. Omwanya ogwemererwaho omurinzi kureeba ahi akabi
 kaareetwa.; Omwanya ogurindirwamu enyamaishwa ngu zitacweka omu nsi.
 Baaza kurambura omu irindiro ry'enyamaishwa. Yaatwara abaana omu
 irindiro, batwire nibagira ngu nibenda kureeba enjojo. bg:
 [amarindiro].
eirobo [eiróbo] z. Akooma kagondami aku abashohi bataho omududu,
 eby'enyanja bikiija kugurya, kakabihagama omu mishaya bakabijabura,
 bakabinaga aha nkungu. Ntiiza eirobo ryawe, riine ekitwe kirungi
 ky'okukwata. RT: irobo. km: orurobo. bg: [amarobo].
eirumbo [eirúmbo] z. Enjoki nyingi zaaba nizicwa zikwatiire hamwe. Aha
 eirembo, haagwaho eirumbo ry'enjoki, mureete ekihumi tuzitemu. koz: KI.
 bg: [amarumbo].
eirundaaniro [eirundaaniro] z. Omwanya gumwe ogushangururizibwaho
 ebintu ebyaruga ahandi. Abateeki boona, enku bakazitwara aha
 irundaaniro. bg: [amarundaaniro].
eirungiro [eirungiro] z. Orwabya orurungirwamu eshabwe ya kitaama. gyer:
 ORWABYA. bg: [amarungiro].
eirungu1 [eirungu] z. Omwanya. reb: EIHAMBA RT: irungu.
eirungu2 [eirungu] z. Eki otaine w'okugamba nawe aba naahurira omu
 magara ge. Yaagira eirungu yaaza aha baara. koz: KI. RT: irungu.
eiruura [eiruura] z. Omwanya muhango munonga gutarimu kintu kyona buri
 obwerere. Embuzi yaaziriisa omu iruura.
eirwaniro [eirwaniro] z. Eiziina ry'omwanya ahu aba ira baabaire
 barwanira. Obundi omwanya nk'ogu gwetwa Omwirwaniro. RT: irwaniro. bg:
 [amarwaniro].
eirwariro [eirwáriro] z. Omwanya ogwombekirwe kuraguriramu abantu abaine
 endwara. Baaza omu irwariro baashanga hatariyo mibazi. RT: irwarro. bg:
 [amarwariro].
eisasi [eisási] z. Akaitsi akatwekyerwa omu mbundu, kwitisa omuzigu
 nari ekindi kintu. Omushuma bakamuteera amasasi yaagwaho. RT: isasi.
 bg: [amasasi].
eiseesero [eiseesero] z. Omwanya ahu emirindi nari emigyera erikurabira
 omu nyanja nari ahu erikushohoreza amaizi gaayo. Twaba turi aha
 eiseesero rya Ruhiiga rwa Ngirane, Omusigi.
eishaari [eisháàri] z. Eitaagi rikye ryomire, ry'omuti. Omwana
 baamuteeza eishaari ry'omuti, weena yaazimba. koz: KI. bg: [amashaari].
eishaaruura [eishaaruura] z. Obunaku bw'okushaaruura. Turi omu
 ishaaruura, titukaboine kaanya k'okwinika omugusha. bg: [amashaaruura].
eishaazi [eisháàzi] z. bg: [amashaazi]. 1) Omwanya gw'okuzaagirizamu
 ente haihi n'eirembo. 2) Omwanya gw'okuhanuuriramu enaama. Yaaza omu
 ishaazi yaasiibayo. 3) Ekigambo kirikukoresibwa omu mwanya
 gw'ebirikwitsa enshoni: a) ah'okunyaara* b) ah'okunia* c) amazi*. gyer:
 ORUBUNGO.
eishaija [eisháìja] z. Omuringo ogu omutsigazi owaatandika kushogoya
 arikuba naayetwaramu, aine amaryo. Mutabani wangye atandikire kweteera
 eishaija.
eishamato [eishámato] z. Obwingi bw'ekintu, nk'oburo, obwakwatwa engaro
 emwe eijwire. Tiyaatwara bwingi; yaihaho eishamato rimwe ryonka. reb:
 OMUSHAMATO bg: [amashamato].
eishamba1 [eishâmba] z. Omusiri gw'ebihingwa gwaba guri muhango. Aine
 eishamba ry'emiti. fum: Eishamba ritari ryawe oranzyayo kakye. bg:
 [amashamba].
eishamba2 [eishamba] z. Ekihungu kirikurya enkoko. bg: [amashamba].
eishanda [eishanda] z. Okuguru kw'enyima okw'oruseenene, ekiharara,
 n'ebindi nk'ebyo. bg: [amashanda].
eishandizo [eishandizo] z. Ekyara ky'enkoko eky'enyima ekirikworeka
 obukuru bwayo. Enkoko egyo eshemereire kuteekwa munonga, ahabw'okuba
 yaaba ekuzire munonga eine eishandizo. bg: [amashandizo].
eishanga [eishânga] z. Rimwe aha maino abiri g'enjojo, agamezire aha
 rubaju rw'omugobora. Enjojo yaatomera ekiteebo n'eishanga. bg:
 [amashanga].
eishanju [eishânju] z. Eitaagi ry'omuti. Abaana baaba bashutami aha
 ishanju ryahaguka. koz: KI. bg: [amashanju].
eishansha [eishansha] z. reb: EKISHANSHA 2 km: ekishansha. bg:
 [amashansha].
eishaza [eishaza] z. Ekyanga ekyabaire kitegyekyerwa hamwe ekyabaire
 kibamu amagomborora. Eishaza hati tiriine butegyeki, bukagaruka aha
 igomborora. koz: engamba. RT: isaza. km: eisaza. kom: [<Lug. esaza].
 bg: [amashaza].
eisheemwe [eishéémwe] y. 1) Abaana abarikuzaarwa omushaija omwe. Aba
 baana n'eisheemwe 2) Abaana abu ba ishe barikuzaarwa hamwe.
eishekye [eishekye] z. Omugusha ogwinikirwe, gukaihwa omu maizi
 nk'ahanyima y'ebiro bibiri gwatandika kusheka.
eishekyera [eishékyera] z. Obunaku obu baba nibabanjura, nari nibatema
 ebishaka (ebibira), nibeeteekateekyera kuhinga oburo. Omu ishekyera,
 abakazi tibata fuka ahansi. koz: NK. bg: [amashekyera].
eishengyero [eishengyero] z. bg: [amashengyero]. 1) Orukiiko rw'abantu
 abaabaire bateeranira ow'omugabe kumuhanuurira. 2) Omwanya ogu abantu
 abatoorainwe barikuteeraniramu ahabw'okuhamya n'okutaho ebiragiro
 by'eihanga. Baaza omu ishengyero kuhanuura ebirikubaho omu ihanga.
eishera [eishera] z. Omuramba gugayire esaano, gurikunuriira
 nk'obushera butoko. Owaaza kunywa eishera shi n'oha? Nyowe tindikwenda.
eishi [eishi] t. reb: AISHI km: aishi.
eishobe [eishóbe] z. Eizaariro ry'enjangu. Baaza aha ishobe
 batarimanyire, enjangu yaabaharagura. bg: [amashobe].
eishohorero [eishohorero] z. Omwanya gw'aheeru y'eirembo ogutariho
 misiri, ahabw'okurabyaho amatungu nari abantu kugaaniiriraho. Muze
 kushutama ow'eishohorero, tubashangiseyo eby'okurya. bg:
 [amashohorero].
eishokye [eishókye] z. RT: isoke. bg: [amashokye]. 1) Obwoya obumera aha
 mutwe gw'omuntu. Omuntu ou naakugambira, aine eishokye ringi. 2) Obwoya
 oburikushushana n'eishokye, obugurwa omu maduuka obu abakazi babakoma
 omu mutwe. Irooko ongurire eishokye, eriizooba niinyenda kusiba ogu
 mutwe.
eishomero [eishomero] z. Omwanya ogwegyerwamu. Eishomero ry'omwana wangye
 arimu, ryakwatwa omuriro. RT: isomero. bg: [amashomero].
eishomo [eishomo] z. RT: isomo. bg: [amashomo]. 1) Ebintu
 ebirikwegyesibwa aha murundi gumwe. Omu ishomo rya kashatu, twayega aha
 burugo bw'omugyera Kiira. 2) Ebintu ebirikwegyerwa okubanguka omu mwoga
 gumwe. Eishomo ry'obushaho niritwara emyaka etaano omu Yunivasite
eishongyezo [eishongyezo] z. Rimwe aha maino agashongoize ag'enshonga,
 agarikukuratwa ebigigo. Nigo garikutaanyagura eby'okurya ebigumire
 nk'enyama n'ebindi. Amashongyezo g'embwa ni marungi munonga. RT:
 ensongezo. bg: [amashongyezo].
eishoobya [eishoobya] z. Amahwa g'ekiti ky'omushoobya. Yaaba naaza
 kutambuuka orugo, eishoobya ryamucumita. bg: [amashoobya].
eishuma [eishúma] z. reb: OMURURU RT: isuma.
eishumi [eishúmi] z. RT: isumi. bg: [amashumi]. 1) Akantu karikuba
 katuumire ahi ekintu kiyungiirwe, kikomiire nari kibuganiira nk'omu
 kufunza nari okushanjuura ekintu. Omweko gwe akagutamu amashumi,
 arikwenda kuguma naabiikamu esente. 2) Ekicweka ky'eitaagi ekitsigaire
 aha rubaaho nari enkojo ereetsirwe kurwara nainga okuhutaazibwa
 kw'omuti. Mubanze mwiheho ery'ishumi
eishunshuriro [eishúnshuriro] z. Omwanya gw'okubonererezamu pamba.
 Naasiiba omu ishunshuriro izooba ryona ryandengyeraho. bg:
 [amashunshuriro].
eishuuku [eishúúku] z. Ekishokonkoro ky'eisasi, ekiragara ahansi ryaheza
 kurashwa. Abashuma bateire amasasi nyekiro, twashanga embuga yoona
 eijwire amashuuku. km: eisyuku. bg: [amashuuku].
eishwa [éíshwa] z. Omwanya ogutarikutuuramu bantu. Abariisa baatwara
 amatungo omu ishwa.
eisibyo [eisibyo] z. Akateezo, obwaku nari akamanyiso akarikworeka ahu
 ekintu kiri. gyer: AKASIBYO; OBURARI.
eisiko [eisiko] z. Ekintu ekikwata obwato obuhango nari emeeri ngu
 etatwarwa omuyaga yaaba etarikugyenda, eyemereire hamwe. Baaronda
 eisiko aha mwaro. bg: [amasiko].
eisindagira-bigyere [eisindagira-bigyere] z. Enjura eyaabaire egwa
 barikuhunika omugusha. Eisindagira-bigyere, egwire nyingi omuri oku
 kwezi.
eisinga [eisinga] z. km: orusinga. bg: [amasinga]. 1) Ekicweka
 ky'obwato ky'omu maisho nari enyima ekirikukirizibwa omu kubuterura.
 Omwe akwate eisinga n'ondi akwate erindi, mwiheho obwo bwato.
 2) Ekibunu kihango.
eisinga [eisinga] z. Ekicweka ekirikuhererukayo aha bwato, eki
 barikukwata baaba nibabukiriza. Yaaba akiriize obwato eisinga,
 ryabeguka bwamuteera amasinga. bg: [amasinga].
eisyanga [eisyánga] z. Esaano eyengirwe omu maizi mabisi, nk'erikuza
 kushigishwa. Eisyanga waasangirira rikye, yongyeraho.
eisyazo [eisyâzo] z. reb: EITYAZO km: eikyazo, eityazo. bg: [amasyazo].
eisyo [eisyo] z. Ente nyingi, eziri hamwe. Eisyo eryo n'ery'oha.
 gyer: EIGANA. bg: [amasyo].
eisyoro [eisyóro] z. Ekicweka kigumire ky'omu kanwa, ekiri omunda
 y'amaino waaba noogaruka orubaju rw'enyindo. Omwana yaaba naariisa
 ehuuma yaayecumita eisyoro. bg: [amasyoro].
eitaaba [eitaaba] z. Omwanya guteecurikire munonga oguri ahagati
 y'obugongo bubiri; obundi enjura ku eroba guregamwamu amaizi. Omuriro
 gwaba nigwakira aha itaaba. bg: [amataaba].
eitaagi [eitáàgi] z. RT: itaagi. bg: [amataagi]. 1) Ekicweka ky'omuti
 ekikwatiire aha mpimbi, ekiriho amababi. Gyenda oteme amataagi g'ogwo
 muti, nigaza kushiisha emisiri yangye. 2) Akagombe akarikukomooka aha
 kihango kikuru kyako. Eri n'eitaagi rya Kabale ry'ekigombe ky'okujuna
 amagara g'abaana.
eitafaari [eitafáàri] z. Ekintu ekibumbwa n'orutiba kuruga omu itaka
 erikaatsirwe gye, ekikoreesibwa kwombeka ebyombeko. Baateera nibabumba
 amatafaari, ishebo naayenda kwombeka. RT: itafaari. bg: [amatafaari].
eitaka [eitaka] z. RT: itaka. bg: [amataka]. 1) Ekicweka ky'ensi,
 eky'ahaiguru, ahu emizi y'ebimera erikuba ekwatsire. Eitaka ni
 nyinaitwe, mutarigambaho kubi. 2) Omwanya ogu omuntu aineho
 obushoboorozi. Omugurusi aine eitaka rihango. gyer: EKIBANJA.
eitako [eitáko] z. Ekicweka ky'omubiri ahi amagufa g'ekibunu,
 gayungiirwe n'ag'ekibero. Akatomerwa motoka, yaamuhenda eitako. bg:
 [amatako].
eitama [eitáma] z. Ekicweka ky'omubiri gw'omuntu ekiri ahaifo
 y'obushenda-bagyenyi, ekirikushweka ebigigo kandi ekikwatiireho eminwa.
 Arwaire eriino, ryamureetera kuzimba amatama. RT: itama. bg: [amatama].
eitambiro [eitámbiro] z. Omwanya ogurikwera ogurikushangwa omu maramizo.
 Mureete emitoijo yaanyu aha itambiro, mutambire Mukama. RT: itambiro.
 bg: [amatambiro].
eitamiro [eitamiro] z. Ekipimo ky'eby'okurya eki orikuta omurundi gumwe.
 Naateeramu eitamiro rimwe, omwana yaasisiimuka naaza kwontsya. bg:
 [amatamiro].
eitangiriro [eitángiriro] z. Omwanya ogu barikuramizamu. Baamushanga
 omu itangiriro. bg: [amatangiriro].
eitarwe1 [eitárwe] z. Omwanya gutereire nari gw'oruhita, gwine
 obunyaatsi bugufu munonga. Abaana baatwara embuzi omu itarwe. bg:
 [amatarwe].
eitarwe2 [eitárwe] z. Omubazi gw'ebishaka ogu bamwe barikuteekateeka ngu
 nigubaasa kureetera owaagutambuuka kuzimba nari obundi kufa,
 baagumutega omu kumuroga. Naatukunda bakamutega eitarwe yaafeeraho.
 kom: [<Lug. ettalo].
eiteeka [eitééka] z. Ekiragiro ekiteebwaho kukuratirwa. gut: 'Eiteeka
 niriteebwaho abantu, rihendwa abantu.'. Akataho amateeka maingi,
 okugakuratira goona kugumire. gyer: EKIRAGIRO. bg: [amateeka].
eiteeraniro [eitééraniro] z. Omwanya ogu abantu babuganiraho, baine
 ekigyendererwa. Baaza omu iteeraniro, omwebembezi waabo yaabura. bg:
 [amateeraniro].
eiteere [eitéére] z. Eitaka rirunzirwe hamwe omu nyiriri eriribyarwamu
 ebihingwa nk'emonde nari emikamba. Emikamba ei naacwa yaabyara amateere
 ikumi. gyer: EIHAMBIRA; EIJUMBA; EITUUTI; AMATEERE. bg: [amateere].
eiteerero [eitéérero] z. Omwanya ogukomagirwaho ebitooma. Za omu
 iteerero, ondeetere ebibugo byangye. bg: [amateerero].
eitegura [eitegura] z. Ekibumbe kigarami ky'eshonda ina, kirikwokibwa
 omu tanuuru, kikakoresibwa omu kushakaara ebyombeko. Enju ye
 agishakaize amategura. RT: itegura. kom: [< Oruratini. tegula]. bg:
 [amategura].
eitehe [eitehe] z. Ekishaka kirikuteerera ahansi ebijuma birikutukura
 birikwenda kushusha obutunguru, birikukira kuriibwa abaana. Yaarya
 obujuma bw'eitehe, bwamushaariirira. RT: itehe. gyer: EITUNGURU. bg:
 [amatehe].
eitekyere [eitekyere] z. reb: EKITEKYERE koz: KI. bg: [amatekyere].
eitema [eitema] z. Obunaku obu abantu barikuba nibatema ebishaka
 by'okuhingamu oburo, omugusha n'ebindi. Bakagyenda omu itema, nahati
 tibakagarukaga. reb: MUSHEKYERO
eiteme [eitéme] z. Omuhanda nari ekirari ekitemirwe ahagati
 y'orusharara nari orufunjo kwambukiramu nseeri na nseeri. Ti twaraba
 omu iteme ahabw'okuba harimu ekime. fum: Eiteme ryayambukize ente,
 rishaahisa enshohera. bg: [amateme].
eitende [eitende] z. Eisyanga eririkutsigara ahansi y'ekintu kyaba
 kirimu ebintu nk'obushera nari omuramba. Omu kisisi, omuramba gwahwamu
 shana nkuhe eitende.
eitendekyero [eiténdekyero] z. Omwanya ogushomesezibwamu abanyamyoga.
 Abaana be boona baahikire omu matendekyero g'ahaiguru. RT: itendekero.
 bg: [amatendekyero].
eiteramiro [eiteramiro] z. Omwanya gw'omu nju ogu abantu barikushutamamu
 bakagaaniira. Imwe ka mwaguma omu iteramiro timurikuza kubyama? bg:
 [amateramiro].
eitetsi [eitétsi] z. Okukundwa ekirengyesereize, orikuriira hamwe
 hataine eki orikubaasa kwekorera.. Nkiza eitetsi! Nooremwa n'okubagara?
eitima [eitíma] z. Omutima gw'obutendeeza mutaahi nari mugyenzi waawe
 ekirungi. Omukazi ogwo aine eitima, tarikwendeza abandi ngu batungye.
 RT: itima.
eitimba [eitîmba] z. bg: [amatimba]. 1) Eiziba eririkutahwamu amaizi.
 Baza aha itimba kutaha amaizi, baashanga gari mabi baagaruka.
 2) Omwanya ogurikukira oburaingwa omu iziba, ahari kumiza. koz: KI.
eitiro [eituro] z. reb: OTURO koz: KI.
eitogyera [eitógyera] z. Obunaku obu eby'okurya, nk'ebicoori, ebihimba
 nari obushaza, biba biinwe bakye, omu baingi, bitakeezire. Ebicoori
 by'eitogyera, biteeza omururu.
eitojo [eitojo] z. reb: EKITOJO RT: itojo. km: ekitojo. bg: [amatojo].
eitondo [eitôndo] z. Otwizi oturikwebumburika tukagwa ahansi omurundi
 gumwe. Ku baareeba amatondo g'enjura gaatandika kuragara, bairuka. RT:
 itondo. gyer: EITOONYO. bg: [amatondo].
eitongo [eitongo] z. Omwanya gw'eka, ogufurukirwemu. Bakaba
 baafurukire; mbwenu bagarukire baashanga eitongo ryatwirwemu abandi.
 bg: [amatongo].
eitoonyo [eitóónyo] z. Otwizi twebumburikire oturikugwa kamwe kamwe. Ku
 yaareebire amatoonyo nigaragarika kuruga aha nyungu, yaamanya ngu
 bagyatsire. gyer: EITONDO. bg: [amatoonyo].
eitsibikiro [eitsibikiro] z. Omwanya ogurikutsibikwamu ebitungirwe
 nk'embuzi nari entaama. Eitsibikiro ry'embuzi riri aha ibaraza. bg:
 [amasibikiro].
eitsiza [eitsiza] z. 1) Ekintu ekirikukoreesibwa kutuubya amaani
 g'omuriro omu kuheesha. Reeta eitsiza, omuriro gwaba mwingi. 2) Omubazi
 gw'ekishaka ogu barikuha omuntu ngu atakwatwa endwara. Bakamuha eisiza,
 kusirika obusheru. 3) Eikara ry'oruku eriraire omu mahega
 eririkuteekateekwa ngu nirikozeesibwa kwemereza ekintu ekyaba nikyenda
 kubaho. Bakabatega eitsiza, orukiiko ti rwabaho. 4) Okutamika eitsiza:
 Okuhunamisa omuntu bugyeme. Ku araagume akabijanjaaza, nimmutamika
 eitsiza. 5) Akeeyerezo kakuzire, aku barikukozesa omu maizi kakaraaza
 omuriro. Omuriro bakaguraarisa eitsiza.
eitu [éìtu] z. Akaboho nari akafungo k'etaabe ehonzire nari omwonyo gwa
 mahonde. Yaareetera nyina eitu ry'etaabe. koz: NK. RT: itu. gyer:
 EITWA. bg: [amatu].
eitugu [eitugu] z. reb: EITUGUNDA km: eitugunda. bg: [amatugu].
eitugunda [eitugúnda] z. Ekijuma kiine erangi ya kitaka, ekirikwera aha
 kikamba kirikuranda, nikikira kuriibwa abaana. Abaana be nibasiiba
 bateekire amatugunda. RT: itugunda. km: eitugu. bg: [amatugunda].
eitumba [eitúmba] z. Obunaku obu enjura erikuba erobire. Omwana we
 akamuzaara omu itumba. bg: [amatumba].
eitumbi [eitûmbi] z. Ahagati y'ekiro. Yaija omu itumbi. RT: itumbi.
 eitumbi-kuhinda
eitumbi-mahihi [eitûmbi-mahihi] y. Obwire bw'ahaagati y'ekiro, obu abantu
 baingi barikuba bagwejegyeire. Yaatwimutsya omu itumbi-mahihi, ngu
 tumushagare aheeru.
eitundu [eitûndu] z. Ekifumuka ky'okusibiramu eipeesha. Empare ei
 oguzire teine itundu. bg: [amatundu].
eitungo [eitûngo] z. Eky'obugaiga eki omuntu arikuba aine nk'ente,
 embuzi, obwegyese, ebyombeko, n'ebindi. Omukazi yaasigira abaana be
 eitungo ringi, baaba bataryatagwire, niribatunga. RT: itungo. fum: Muka-
 baro kuri akukiza eitungo, atakukize mwana w'oburyo. bg: [amatungo].
eitungu [eitungu] z. Akati akahendererwaho enju y'obunyaatsi omu
 kushakaara; kateebwa n'aha rushuuru rw'ekitara n'ekihumi. Ija oreebe
 enyonyi, eteekami aha eitungu ry'enju. [ebik: Aba kare omu Bakiga
 bakaba barikuura nyineeka yaafa. Rikaba rikuurwa encurazaara aha kumara
 ebyosi.]
eitunguru [eitúnguru] z. reb: EITEHE RT: itunguru. bg: [amatunguru].
eituuru [eitúùru] z. Omwanya oguri ahagati y'ahu enyonyi yaaguruka
 n'ahu yaagwa. Endahi yaateera eituuru rimwe ryonka, ti twagaruka
 kugireebaho. bg: [amatuuru].
eituuti [eitúùti] z. Eikoome; eitaka erirunzirwe kubyarwamu embibo
 nk'emikamba emondi n'ebindi. Yaasiiba naateera amatuuti g'ebitakuri.
 gyer: EIKOOME. bg: [amatuuti].
eitwa [éítwa] z. Eitu. koz: KI. bg: [amatwa].
eitware [eitwâre] z. Ensi erikutegyekwa endiijo. Yuganda ekaba eri
 eitware rya Bungyereza. bg: [amatware].
eityazo [eityâzo] z. Eibaare erikuubwaho ebinyabwogi nk'omuhoro, omusyo
 n'ebindi, kubiha obwogi. Omuhoro ogwo gurugyeho, gwaruga ah'eityazo
 nigukushara. km: eisyazo. bg: [amatyazo].
eivunja [eivúnja] z. reb: ENZITO bg: [amavunja].
eiyasha [eiyásha] z. Ekicweka ky'omubiri gw'omuntu ekiri embaju zombi
 z'obukazi nari obushaija. Yaayebwa yaashutama atandami, twareeba
 amayasha. bg: [amayasha].
eiyoshe [eiyoshe] z. Endwara erikukwata abaana bakairukana, bakatukura
 eishokye, bakazimba enda ahabw'okubakuratsa bakiri bato nari
 ahabw'obutareebererwa kurungi. Omwana we akarwara eiyoshe, kyamureetera
 kuzingama. RT: eryosi.
eizaara [eizáára] z. Gumwe aha mirundi ei omuntu nari enyamaishwa
 ezaire. Omukazi wangye, aine eizaara rimwe ryonka. bg: [amazaara].
eizaariro [eizááriro] z. Omwanya gw'okuzaariramu. Eizaariro ryaba hare,
 yaazaara tutakahikireyo. bg: [amazaariro].
eiziba [eiziba] z. Omwanya gufukuriirwe okukwata nari okugiibwamu
 amaizi g'okutahwa. Gyenda oze aha iziba, oyete bakuru baawe barahutsye
 amaizi, eby'okurya byasiriira. RT: iziba. bg: [amaziba].
eiziiko [eizíìko] z. Ekintu eki omuheesi yaabaire ayombeka
 nk'entanuuru, kirimu amakara n'obutare bw'okwihamu ekyoma. Eiziiko
 rikoresibwa abaheesi. bg: [amaziiko].
eiziina [eizíìna] z. Ekigambo ekirikumanyisa omuntu, ekintu nari ahantu
 nanka. Bakamweta eiziina rya Ishenkuru ozaara Ishe. fum: Eiziina rya
 rwata, oryeyeta. bg: [amaziina].
eizinga [eizinga] z. Ekyaro, nari ensi y'ahagati y'enyanja; ekirwa.
 koz: NK. bg: [amazinga].
eizingabirago [eizîngabirago] z. reb: EIZINGABYAHI koz: KI.
eizingabyahi [eizîngabyahi] z. Okweteerana kw'omushaija n'omukazi
 nibutaagurikana. Omushaija akakikora nk'ekiragiro, kutunga eizingabyahi
 buri kasheeshe.
eizinio [eizinio] z. Ekicweka ky'omubiri gw'omuntu ekiri aha rubaju
 rw'ekibunu. Omuntu kwikarira, yaamurabya aha izinio. bg: [amazinio].
eizooba [eizóòba] z. RT: izooba. bg: [amazooba]. 1) Kimwe aha bihangwa
 ekiri ahaiguru y'ensi, ekitwakiza omushana kikatuha n'obutagatsi. Ku
 baareeba eizooba ryareetana, baabona kushohora. 2) Amagingo agari
 ahagati y'akasheeshe n'omwebazyo. Eizooba eri, ryambeera ribi; egaari
 yaatomera embwa yaangye yaafa. 3) Obunaku bumwe bw'eshaaha 24,
 nk'okuruga omu kasheeshe kuhitsya omu kandi, nari kuruga omu ihangwe
 kuhitsya omu rindi. Amazireyo amazooba abiri yaagaruka. fum: Eizooba
 ritakarengyere tiribura nkuru. Eizooba rifubire rikujumisa omuhima.
ejabago [ejabago] z. Ahantu aharofa ahatotsire. Enjura ku egwire
 n'amatungo gaaribatiirira embuga, hoona haaba ejabago.
ejere [ejére] z. gyer: EKIJERERE.
ejigija [ejigija] z. Ente eyaazaireho. Bakamujugira ente z'ejigija
 ibiri.
ejubwe [ejubwe] z. Kimwe aha binyaatsi birikuriibwa amatungo. Kikira
 kumera omu migongo. Ente niikunda kurya ejubwe.
ejurigiriro [ejurigiriro] z. Eshaabo, enshonde, amaganga, n'amasha
 ebyarubatiirirwa amatungo. Nimuze kweya ejurigiriro, embuzi zibone
 ah'okuhenda enkokora. 2) Omwanya ogurikuba gurwaniirwemu abantu,
 bakatabagura eitaka n'ebinyaatsi. Baaza kuhinga ejurigiriro yaabo.
ejuuma [ejúúma] y. 1) Omuntu ow'eifeera; ekinyamwikiririza. Omushaija
 we n'ejuuma. 2) Ekintu kigunire, kitarikukura. Omwana we akamureeberera
 kubi, yaaba ejuuma.
ejuuri [ejuuri] z. Omuryango gw'ekaanyima namunonga omu nju
 y'ekifuuha. Ejuuri osigye waagikinga.
ejuute [ejuute] z. Endwara erikushushana ekizimba, aha mubiri
 gw'omuntu. Ejuute bagyokize haarugama amahira maingi. km: ekihuute.
ejwa [ejwa] z. Endwara y'ente, erikuzijunza ebinoono, bikakuukamu.
 Otatiiza yo enimi, ente ze zirwaire ejwa.
eka [eka] z. bg: [amaka]. 1) Enju y'omuntu. Eka ye eri ahaifo y'enkuuto.
 2) Omuntu n'abarikutuura nabo omu nju ye. Aine eka mpango. fum: Obwenda
 maka butuutura; Obwenda maka bukaraaza enkombe egarami.
 kunagaho eka: Kutsigaho abaana n'omukazi waawe okagyenda.
ekaanyima [ekaanyima] z. Omwanya oguhereire enju omu mbari etari
 y'eirembo. Omugoye gw'okwanikaho ebijwaro, guri ekaanyima. RT: kanyuma.
ekabada [ekábada] z. Ekintu kibaizirwe, ekirikubiikwamu ebintu
 nk'ebikopo, esohaani, ehuuma, ebigiko n'ebindi. Omushaija aguzire
 ekabada mpango. RT: ekabada. bg: [amakabada, zaakabada].
ekanisa [ekanisa] z. 1) Eiramizo eri abakurisitaayo barikushabiramu.
 Abaana bangye nkababatiriza aha kanisa ya Rugarama. Ekanisa nkuru ya
 Busheenyi neeshangwa Bweranyangi. 2) Omutwe gw'abantu abarikwikiririza
 omuri kristo, abahagukire aha kereziya. N'omurimo gw'ekanisa yoona
 okuhwera enshoberwa.
ekanzu [ekanzu] z. Ekijwaro ky'abashaija kirikuhika aha bigyere.
 Omugurusi waabo bamuguriire ekanzu, y'okushomeramu ekiro kikuru. RT:
 ekanzu. km: ekanju. kom: [< Rsh. kanzu]. bg: [amakanzu].
ekaraamu [ekaráàmu] z. Eky'okuhandiikisa ekiine entima y'ekisiriira nari
 ya bwino y'orujuta. Ekaraamu ziri omu miringo: ey'ekiti n'akacumu. RT:
 ekaraamu. gyer: AKACUMU. kom: [< Oruratini<Oruguriiki.calamus kalamos].
 fum: Ekaraamu tejunda. bg: [amakaraamu].
ekaraayi [ekaraayi] z. Ekikwato ky'ekyoma, ekirikukoresibwa nk'omu
 kunaabiramu nari kushombesa omusheenyi omu kwombeka. Oyenzire kugwa aha
 murimo nk'ekaraayi? Hinguuka tugyende. RT: ekaraayi. km: ekaraaya. bg:
 [amakaraayi].
ekarabo [ekarabo] z. Ekihongwa ekirikwitwa kugarukanisa abantu b'amaka
 ga kiita na kiitwa. Twabaha ekarabo, twagaruka twakwatanisa nabo.
 [ebik: Eki kikaba kyetwa okukaraba enzigu. ekarabo ekaba eihaho enzigu
 ahagati ya abanyabuzaare ba kiitwa na kiita. Agandi matungo
 abanyabuzaare ba kiitwa bakaba bagatwara gahuriire]
ekarwe [ekarwe] z. Ekishaka ekyejunisibwa kweza amaino. Irooko
 ondetere amababi g'ekarwe, ningenda. [ebik: kare abafumu bakaba
 bagifuutira aha rucuba kubagambira eibara ry'endagu, omu kuragura
 kwabo.]
ekereziya [ekereziya] z. 1) Eiramizo eri Abakatoriki barikushabiramu. Ahu
 abajurizi baafeereire, bakombekaho ekereziya nk'ekiijukizo. Ekereziya
 nkuru ya Mbarara neeshangwa Nyamitanga. 2) Omutwe gw'abantu
 abarikwikiririza omuri Kristo, ab'ekitebe kyabo kikuru kiri Roma,
 abarikwebemberwa Paapa.
eki1 [éki] s. Entsigwa erikuhikanisa ekikorwa na nyakukikora nari
 nyakukikorwaho. bg: [ebi].
 Entsigwa egi neehinduka kurugiirira aha kirikuba nikigambwaho, eti:
 omwana ou
 abaana abu
 omugyera ogu
 emigyera ei
 embaata ei
 embaata ezi
 eizooba eri
 amazooba agu
 akata aku
 obuta obu
 orugamba oru
 engamba ezi
 okutu oku
 amatu agu
 otuti otu
 ogutabo ogu
 agatabo agu
 ahantu ahu

eki2 [eki] s. Entsigwa, erikworeka ekintu ekiri haihi. bg: [ebi].
 Entsigwa egi neehinduka kurugiirira aha
 kirikuba nikigambwaho eti:
 omushaho ogu
 abashaho aba
 omurindi ogu
 emirindi egi
 empaya egi
 empaya ezi
 eishokye eri
 amaizi aga
 akafuuni aka
 obufuuni obu
 otwino otu
 orugyendo oru
 engyendo ezi
 ahantu aha
 okuguru oku
 amaguru aga
 ogushuma ogu
 agashuma aga

ekibaagwa [ekibáágwa] z. Ekika ky'omubimbiri ogurikushangwa omu
 bisharara, waagukwataho kubi nigukushara. Ekibaagwa kyamushara.
ekibaaju [ekibáàju] z. Ekintu ekyetugutsire munonga omu ngaro, ekireetwa
 okukora munonga; nk'omu kubumbatiza omuhini omu kuhinga, ekirindi
 ky'omuhoro omu kubaija nari eseiso omu kusa. Eki kibaaju kireetsirwe
 esaiso. reb: ENTUUSYA koz: KI. RT: ekimbaaju. bg: [ebibaaju].
ekibaare [ekibaare] z. 1) Endwara erikureetera ekikurumo kuhaga. Omwana
 we arwaire ekibaare, baraire batabyamire. 3) Ekikurumo kihagire.
ekibaatiira [ekibaatiira] z. Eitama ry'omuhoro. Yaamuteera ekibaatiira
 ky'omuhoro, yaamanya ngu yaamutema. bg: [ebibaatiira].
ekibaba-njonjo [ekibaba-njonjo] z. Ekishaka kiraingwa kiine amababi
 mahango gaine obwoya buri nk'obuhwa burikubaba. Eizooba eri ekibaba-
 njonjo kirikubaba, nibwo orikyetegyereza. bg: [ebibaba-njonjo].
ekibago [ekibágo] z. reb: EBIBAGO bg: [ebibago].
ekibaijo [ekibaijo] z. Eigufa nk'ery'orubaju rw'ente orutariho nyama.
 Embwa yaarya ebibaijo byonka. bg: [ebibaijo].
ekibako [ekibâko] z. reb: EKITUURO koz: NK. bg: [ebibako].
ekibakuro1 [ekibakuro] z. Omutango gurikuheerwa okutaasya muhara w'abandi
 oteeyanjwire. Omukwe waabo bakamwihamu embuzi ibiri z'ekibakuro. bg:
 [ebibakuro].
ekibakuro2 [ekibakuro] p. Emishwerere ey'okutaasya muhara w'abandi
 oteeyanjwire.
ekibambaazi [ekibambaazi] z. reb: EKIZAHAMBUKI bg: [ebibambaazi].
ekibanda1 [ekibanda] z. bg: [ebibanda]. 1) Ekiju ekishakaire, ekiraarwamu
 embuzi n'entaama. Omu kibanda ky'embuzi harimu eshonde nyingi. 2) Ekiju
 kitari ky'obutuura ky'okukoreramu emirimo y'emiringo etari emwe. gyer:
 EKIRUGU.
ekibanda2 [ekibânda] z. bg: [ebibanda]. 1) Etaabe ei barikushekura
 bakatamu amaizi ekakwatana, reero bakagibumba eyezigoire. Tatenkuru
 bamuguriire ekibanda ky'etaabe. 3) Ekintu kigarami kwonka
 kyekuringiriire nk'entemere.
ekibandabando [ekibandabando] z. Omuringo gw'okufa kugyendera eryo.
 Yaagyenda ekibandabando.
ekibandagara [ekibandagara] z. Ekiju ky'ahonaaho ekyombekirwe kureetaho
 ekibunda narishi kutamba enjura. Ekibandagara kyahwera abagore, enjura
 tiyabateera. bg: [ebibandagara].
ekibande [ekibánde] z. Omwanya omu kiraare ahu ebinyaatsi birikuba
 bihirikirwe nari bicumbatiriirwe. Baabona ekibande ky'abashuma. km:
 ekibandiro. bg: [ebibande].
ekibandira [ekibandira] z. Orubaju rw'omuhoro nari omusyo, oruteine bwogi.
 Yaamuteeza ekibandira ky'omuhoro, yaajwera omunda. bg: [ebibandira].
ekibandiro [ekibandiro] z. Ekirari. Baaburira omu kibandiro. gyer:
 EKIKURURO. bg: [ebibandiro].
ekibando [ekibando] z. Ekikoni kiraingwaho ekikira kukwatwa abantu
 bakuzire nari abarwaire kuhamizaho baaba nibagyenda. Omushazi yaamwaka
 ekibando, yairuka nakyo. bg: [ebibando].
ekibanga [ekibanga] z. Omwanya ogurikutembagara, ogw'ahaagati
 y'omugongo. Ziriya mbuzi eziriiriire omu kibanga n'ez'oha? Ekibanga
 kiiha? Ekya Nyakibanga. fum: Ekibanga ky'Omuhima tikyesigwa. bg:
 [ebibanga].
ekibanja [ekibânja] z. RT: ekibanja. bg: [ebibanja]. 1) Omwanya
 ogutebeekanisiziibwe okwombekamu enju. Ekibanja kyangye otsigye
 waakimara. 2) Omwanya gw'eitaka ogw'omuntu kuzinguramu n'okukoreramu
 emirimo ye. Omugurutsi yaagabira abatabani ekibanja.
ekibanza [ekíbanza] z. Eiziina ry'eizooba ririkubanza omu kwezi. reb:
 KIBANZA
ekibara [ekibára] z. Eibara rihango ry'omutaano erisiigirwe nari eriri
 aha kindi kintu eki ritarikushushana nakyo, nk'aha mwenda nainga aha
 mubiri. Omwojo ou naakugambira, aine ekibara aha mushaya. bg:
 [ebibara].
ekibariro [ekibariro] z. Obunaku bw'okuhingiramu ekintu nanka, yaaba
 bw'enjura nari bw'omushana. Ekibariro ky'okuhinga ebihimba kitureebize,
 enjura yaagwa ekirenga. koz: KI. bg: [ebibariro].
ekibatu [ekibatu] p. Okugambira omuntu amazima goona. Akamugambira
 ekibatu.
ekibaya [ekibáya] z. bg: [ebibaya]. 1) Ekicweka ky'ekikorogoto
 eky'ekibunu. Yaashanga ekibaya kye kirikutsya. 2) Ekintu kibaizirwe omu
 kiti eki barikukoresa nk'obwato aha mwaro. Abaana bakazaanira aha
 nyanja nibazereera aha kibaya.
ekibazo [ekibázo] z. Ebigambo ebikurataine, ebiine amakuru. bg:
 [ebibazo].
ekibe [ekibe] z. Ekinuuko ekirikuruga aha kijuguta. Haanuuka ekibe.
ekibego [ekibégo] z. Ekicweka ky'eky'okurya ekiihirwe aha bindi
 ekyabaire kiheebwa omuntu orikuteekateekwa ngu yaagaburirwa bikye,
 nk'omwana nari omukazi. Ekibego kyawe okireebere omu ntemere. Baamuha
 ekibego ky'ekitookye. RT: ekibego. gyer: EKITONGYE. km: ekibeguka. bg:
 [ebibego].
ekibengye [ekibéngye] z. Omuriro gw'amaani maingi gwaheza kucweka,
 gukacwa orukara. Egyo nyama gihitsye haihi n'ekibengye, esye juba. bg:
 [ebibengye].
ekibero [ekibero] z. Ekicweka ky'omubiri gw'omuntu ekiri ahagati
 y'okuju n'einyaanya (amanyaanya). Ogwo mwana yaasya ekibero, mutware
 omu irwariro. RT: ekibero. cob: Funzi ka waakamwa makye, ekibero nikwe
 kirikwingana. gyer: EKIVUNE. bg: [ebibero].
ekibi1 [ekíbi] y. Ekintu kyona ekirikuba kitaboneire. RT: ekibi.
 Nikihinduka kurugiirira aha kirikuba nikigambwaho kiti:
 omuntu omubi
 abantu ababi
 omuti omubi
 emiti emibi
 eriisho eribi
 amaisho amabi
 ekitebe ekibi
 ebitebe ebibi
 ente embi
 ente embi
 orugo orubi
 engo embi
 akasisi akabi
 obusisi obubi
 otuntu otubi
 okuguru okubi
 amaguru amabi
 ahantu ahabi
 ogwishiki ogubi
 agaishiki agabi.

ekibi2 [ekíbi] z. Ekikorwa ekirimu obusiisi; ekicumuro. Ekibi eki
 yaakozire n'okuhamba munyaanya. RT: ekibi. bg: [ebibi].
ekibibi [ekibíbi] z. Eibara ry'obuzaarwa aha mubiri gw'omuntu. Aine
 ekibibi aha itama. bg: [ebibibi].
ekibiga [ekibíga] z. Ekyoya, empiita; eki omuntu ahurira omu mubiri
 ekireetwa obutagatsi bwingi, obundi ekimureetera okutuutuka. Naahurira
 ekibiga, igura edirisa. koz: KI. gyer: EKYOYA; EMPIITA.
ekibiiho [ekibíího] z. Amagingo ga nyomushana, obu omushana guba
 gutarikujwa, hariho ebicu n'embeho. Eriizooba haasiibaho ekibiiho.
 gyer: EKIBUNDA.
ekibiina [ekibíína] z. kom: [<Lug. ekibiina]. bg: [ebibiina].
 1) Ekishengye ky'okwegyesezamu nari ky'okwegyeramu omu ishomero.
 2) Omugigi gw'abeegi. 3) Ekigombe omu abaine ekigyendererwa kimwe
 barikuteeranira kuhikiiriza ekigyendererwa ekyabo.
ekibimba [ekibîmba] z. reb: EKIMUGA bg: [ebibimba].
ekibira [ekibira] z. RT: ekibira. bg: [ebibira]. 1) Omwanya
 ogumezirwemu emiti mingi. Omuri ogwo mwanya, harimu ekibira kya
 karituutsi. 2) Ebyoya by'aha kiinyi nari enza. Omushaija aine ekibira
 ky'enza. koz: amakuru g'omuguutuuro. 3) Enshambu nari eitaka
 ry'okuhinga. Omugurusi yaaza kushuura ekibira kye. fum: Ekibira
 kigumire kyeyaka omufu.
ekibiriiti [ekibiriiti] z. Akashanduuko k'obuti bw'obutwe buhomirweho
 obuganga akaine obuganga aha rubaju rumwe, nari zombi, akarikukoresibwa
 omu kuhemba omuriro. Reeta ekibiriiti, tuhembe omuriro. RT: ekibiriiti.
 bg: [ebibiriiti].
ekibiriza [ekibiriza] z. Enyama eyaabagirwaho ekateekwa etabandize
 kutarikwa. Kyakiro turiire enyama y'ekibiriza. bg: [ebibiriza].
ekibisi [ekibísi] y. 1) Ekintu ekitoomire, ekirimu amaizi. 2) Ekintu
 ekitahiire nari ekitahiisize. 3) Ekintu ekitateekirwe. 4) Ekintu
 ekitagunjukire.
 Nikihinduka kurugiirira aha kirikuba
 nikigambwaho kiti:
 omushomesa omubisi
 abashomesa ababisi
 omwenda omubisi
 emyenda emibisi
 eriisho eribisi
 amaisho amabisi
 oruku orubisi
 enku embisi
 okutu okubisi
 amatu amabisi
 akati akabisi
 obuti obubisi
 otwoma otubisi
 ogushaho ogubisi
 agashaho agabisi
 ahantu ahabisi
 enyama embisi

ekibogyeka [ekibogyeka] z. bg: [ebibogyeka]. 1) Omuringo gw'okukinga
 orwigi ruhengyekirwe hakatsigaraho omwanya ogu omuntu arikubaasa
 kuhengyeka orubaju akarabaho. Orwigi akarukinga ekibogyeka embwa
 yaarabaho. 2) Omuntu otatebeekaine nainga atakahamize omu bi arikukora.
ekiboherero [ekiboherero] z. Omutsi gw'ekiteega ky'ente, ahu emboha
 ekwatira omu kugikama. bg: [ebiboherero].
ekiboho [ekibóho] z. bg: [ebiboho]. 1) Ekintu ekiri omunda y'ebinyaatsi
 nari ebireere ebikishembire. 2) Ebishembo n'ekyo ekibishembirwemu.
 Yaabareetera ekiboho ky'enyama.
ekibombo [ekibombo] z. Ekikamba eki emizi yaakyo erikutamba omushwija.
ekibondaigo [ekibóndaigo] z. reb: EKIBONDEIGO
ekibondeigo [ekibóndeigo] z. Endwara y'okwijura enda bwanyima y'okurya
 munonga. Akakoota ebinyoobwa bingi byamurwaza ekibondeigo. reb: EMPIHI
 km: ekibondaigo.
ekibonerezo [ekibónerezo] z. Ekikorwa ekiheebwa omuntu kumuhoora
 ekikorwa nari ebikorwa bye bibi; ekiheneso. Muhara wangye ishe amuhaire
 ekibonerezo ky'okuraara aheeru. gyer: EKIHENESO. bg: [ebibonerezo].
ekibonwomwe [ekibonwómwe] z. Ekintu ekyabaho ahonaaho eki waaba
 otarikuteekyereza ngu nikibaho. Okufa kw'ente yangye kukambeera
 ekibonwomwe. RT: ekibonwa-omwe. gyer: EKIREEBWA-OMWE. bg:
 [ebibonwomwe].
ekiboroogo [ekiboroogo] z. Eiraka rihango ry'okurira, namunonga ery'abantu
 baingi. Omwana baamwaka omupiira gwe, yaateera ekiboroogo. km:
 eboroogo.
ekibu [ekibu] p. Okukora ekintu rimwe na rimwe. Okwo we azayo ekibu.
ekibuba [ekibuba; ekibúba] p. Omusiri ogugyesirwemu oburo. Ekibuba
 kyawe hakaaba haine ekyatsigairemu nkaza kuhumbamu?
ekibuga [ekibúga] z. bg: [ebibuga]. 1) Omwanya gw'omumaisho g'enju.
 Ekibuga kyabo tikirimu mabaare. reb: EMBUGA 2) Ente (zoona hamwe)
 ezirikuraara omu rugo rumwe. 3) Orurembo ruhango nka Kampala. Yaaza omu
 kibuga kugura emotoka.
ekibugu [ekibugu] z. Ekishohera kirikukira kuzaarira haihi n'amaizi,
 kiine omubiri gwa ruhuuzimu, nikikunda kunyuunyuuta eshagama omu bantu
 n'enyamaishwa; nikizaara munonga omu kyanda. Ekibugu kyamuruma yaajwa
 eshagama. gyer: EKIJUJU; ENKURIKIZI. bg: [ebibugu].
ekibumbe [ekibûmbe] z. Omwereere otakamezire maino. Omwana we akafa
 akiri ekibumbe. bg: [ebibumbe].
ekibumbiro [ekibúmbiro] z. reb: EMBUMBIRO km: embumbiro. bg: [ebibumbiro].
ekibunda [ekibûnda] z. 1) Entsya etaine mushana. Hati obu haasiiba
 ekibunda, nyenkyakare hakaajwa omushana. 2) Obunaku obu ebicu birikuba
 bikingiire izooba. Ku haraagwe ekibunda tuhuumureho turye kyamushana.
 koz: NK. 2) Ahu omushana gutarikuhika, eizooba ryaba niryaka, nk'ahansi
 y'omuti. Omwereere ka waamwitsa omushana t'omubyamya omu kibunda ahansi
 y'omutooma? reb: AKACUUCU
ekibungo [ekibûngo] z. Obuhangwa bw'ensi ahu eitaka ritunguukire kukira
 ahandi. Ahansi y'ekibungo nihaba hariyo oruhanga. Baasiiba bahingire
 omu kibungo. Okaagyemurira abahingi omu kibungo, eihangwe ku ryahanga?
 bg: [ebibungo].
ekibungururwa [ekibungurúrwa] z. Erindi iziina ry'ekinyabwoya.
 Ekibungururwa kyambaba naafuruuta. reb: EKINYABWOYA bg:
 [ebibungururwa].
ekibunu [ekibúnu] z. bg: [ebibunu]. 1) Ekicweka ky'omubiri, eki omuntu
 ashutamisa. Omuriro gwamwotsya ekibunu. 2) Ahaifo nari orubaju
 orurikugaruka aha ntangiro. Twaba tushutami aha kibunu ky'orutookye
 rwe. 3) Ekicweka ky'ekintu kyona ekyembari ey'eifo. reb: ENIO; EKIHAATA
ekibura1 [ekibúra] z. Omuntu nari ekintu ekitaine mutambo. Eki kibura
 ky'omushaija waareeba ahi kyampitsya. reb: EKIFABUSHA bg: [ebibura].
ekibura2 [ekibúra] z. reb: EKYATA 1
ekibuuzo [ekibúùzo] z. bg: [ebibuuzo]. 1) Ebigambo ebirikushaba
 ekigarukwamu. Omuramuzi yaamuteera ekibuuzo, kyamurema kugarukamu.
 2) Ekigyezo ekirikuheebwa abeegi. Turi omu bwire bw'ebibuuzo.
ekibuzaburyo [ekibuzabúryo] z. Ekintu ekitaine butandikiro; ekitaine
 mutwe na kibunu; ekiburaburingwa. Naamubuuza yaaba arikumanya kuteeka,
 kugorora, kuvuga egaari yangira ngu byona tihaine eki arikumanya. Ku
 naareeba yaaba ekibuzaburyo naamureka. bg: [ebibuzaburyo].
ekibwa [ekibwa] z. reb: EBIBWA
ekibwana [ekibwâna] z. Ekyana nari ekishore ky'embwa. Embwa ebwagwire
 ebibwana bikye. bg: [ebibwana].
ekibyamo [ekibyâmo] z. Omwanya ogu enyamaishwa erikusiibamu nari
 erikuraaramu yaaba eyesherekire. Turi haihi kugihika ahabw'okuba
 ekibyamo kyayo nikikitagata. bg: [ebibyamo].
ekicaaku [ekicaaku] z. Ekikumba ky'omugusha ekyatandika kutaho enjuma.
 Omugusha gwe hati n'ebicaaku. bg: [ebicaaku].
ekicoboyo [ekicoboyo] z. koz: NK.
ekicobyo [ekicóbyo] z. Enyabutongo. Yaateeka ekicobyo. reb: EBICOBOYO
 bg: [ebicobyo].
ekicokoromi [ekicókoromi] z. Omwanya ogurikushangwa omu nyanga
 z'amabaare nari ahantu aharimirwe omutunga gw'amaizi. Otaza omu
 bucokoromi bwa Masheruka. bg: [ebicokoromi].
ekiconco [ekicônco] z. bg: [ebiconco]. 1) Akasiimo akaheebwa omuntu
 ahabw'okumusiima. Ku yaabasingire boona baamuha ekiconco. 2) Ekintu
 kirungi ky'omutaano ekiri aha muntu nari okugira omugisha. Aine
 ekiconco ky'okukundwa abantu.
ekicoori [ekicoori] z. Ekihingwa ky'amababi maraingwa, ekirikuheeka
 ebyana biri nk'amabeere biine eshiisha, bikatamu enjuma ezirikuriibwa
 nari ezirikuseebwamu obuhunga. Omugurusi akaremwa kurya ebicoori
 ahabw'okubura amaino. RT: ekicoori. gyer: OBUHUNGA. fum: Ekicoori kya
 mukaasho kikuhorootsya ekya nyoko nikyo kikugomora. bg: [ebicoori].
 Amaziina g'ebicoori
 - Mahinda
 - Muriza
 - Nandi
 - Ngino-y'abahima
 - Ruhinda
 - Rushama
 - Rushenda-bakazi
 - Rushogosyamitsi
 - Rusingye
 - Rutuku
 - Ruzingiza
 - Rwabuganga
 - Rwakibikindi
 - Rwakinkizi

ekicooricoori [ekicooricóòri] z. koz: KI. bg: [ebicooricoori]. 1) Ekiti
 eki bahenzireho ekicoori. 2) Ekikonko ky'ebicoori. Baanena
 ekicooricoori nk'ekikoijo. gyer: EKIKONKO.
ekicu [ekicu] z. Orwoya rw'amaizi orwerundaine hamwe, orurikuzeereera
 omu kaabunga, rugwa ahansi nk'enjura. Obu ebicu byairagura, enjura
 neeza kugwa. RT: ebicu. bm: [ebicu].
ekicuba [ekicúba] z. Ekintu eki abantu barikunyaaramu nyekiro omunju
 ahabw'okweganya kushohora nyekiro. Ndeetera ekicuba kyangye niinyenda
 kuza kunyaama. reb: EKIDORI bg: [ebicuba].
ekicuba-nkari [ekicuba-nkári] z. reb: EKICUBA km: ekicuba. bg:
 [ebicuba].
ekicubyo [ekicubyo] z. Ebinyaatsi ebikomerwa aha kiti, ebi barikutabuza
 omu muteekye baaba nibashubya. Omuteekye guri haihi kubira, mumpitsye
 ekicubyo gutaija kwatika omu mahega. bg: [ebicubyo].
ekicuguza-nkombe [ekicuguza-nkombe] z. Ekikumba ky'omugusha kirimu
 orusaano rurikwiragura; kitarimu njuma, nari zirimu mbarwa. Omugusha
 gwijwiremu ebicuguza-nkombe. bg: [ebicuguza-nkombe].
ekicukura [ekicukura] z. Ekinyogori kirikwera ekishangwa omu masha g'ente
 nari omu g'ezindi nyamaishwa otairemu n'ag'omuntu. Enkoko zikunda
 ebicukura. bg: [ebicukura].
ekicuma1 [ekicuma] z. Ekinyogori ekirikushangwa omu mubiri gw'omuntu.
 Bamunyigamu ebicuma bingi. bg: [ebicuma].
ekicuma2 [ekicuma] z. reb: EKICUMBE bg: [ebicuma].
ekicumate [ekicumate] z. Ekihonzi, namunonga omu maisho g'omuntu orwaire
 endwara y'amaisho. bg: [ebicumate].
ekicumbe [ekicúmbe] z. Ebitookye by'embiire ebigoyainwemu ebihimba.
 Yaatugaburira ekicumbe kirimu ebihimba. koz: Omu biro by'enjara. gyer:
 EKICUMA 2; EMPAATE. bg: [ebicumbe].
ekicumiti [ekicumiti] z. Endwara y'ekishonga nari ekyemerero ekirikukwata
 omuntu, ekintu kikamwemerera omu kifuba nainga omu rubaju. bg:
 [ebicumiti].
ekicumucumu [ekicumúcumu] z. Ekishaka kirikutaho ebirabyo
 byebumburikire birikwetooroora empimbi ahari buri ngingo. Kanywantaabe
 neekunda kuba neenyuunyuuta omu turabyo tw'ekicumucumu. RT:
 ekicumucumu. bg: [ebicumucumu].
ekicumuro [ekicúmuro] z. Ekishobyo ky'amaani nk'okuhamba abakazi,
 okutanda abaana, okwita omuntu, okuhenda amaka. Omushaija akozire
 ekicumuro yaahamba muhara we. fum: Ekicumuro kimwe tikiita mwojo. bg:
 [ebicumuro].
ekicumurwa [ekicumúrwa] z. Oruku orwaihwa omu mahega ruriho omuriro.
 Yaamuteera ekicumurwa, kyamwotsya eriisho. koz: NK. gyer: EKISIRIIRA.
 bg: [ebicumurwa].
ekicuncu [ekicúncu] z. Enyamaishwa endya nyama, erikutiinisa, enshaija
 eine ebyoya bingi aha mutwe n'omu bitsya, eine n'eiraka ririkutiinisa
 yaaba neetsinda. Ekicuncu kyarya ente yaitu. gyer: ENTARE; RUBYAMIRA-
 MAZINGA; RUSAANINGA. bg: [ebicuncu].
ekicunga1 [ekicûnga] z. Ekikwato ky'eibumba ekirikuhembwamu obwitizo omu
 kwitira ebyanzi. Yaaza kwotera ebyanzi yaaronda ekicunga kyabura. bg:
 [ebicunga].

ekicunga2 [ekicûnga] z. Ekikwatwa ky'eibumba ky'enyindo eyashami
 erikubambwaho oruhu rworobi orukomirweho akati karikwetwa endindi,
 ekirikwejunisibwa omuheesi omu kuhuuha embeho omu muriro gw'ekirubi.
 bg: [ebicunga].
ekicungura-nzaire [ekicungura-nzáìre] z. Enyana eya hangahari, etari
 y'ente eyaaguzirwe, eyaabaire eheebwa ow'orugongo oruto omu
 kwecungurana. K'ogire ngu tiyaanyoreka jigija ibiri, ekicungura-nzire
 kibaire nikiija kuguma kitunga. koz: KI. bm: [ebicungura-nzaire].
ekicunguro [ekicúnguro] z. Ekintu ekirikuheebwayo kubaasisa embohe
 kurekurwa. Nkahayo ente nk'ekicunguro kya Tibahurira. bg: [ebicunguro].
ekicura [ekicúra] z. Ekitungwa ekikazi (ente, entaama nari embuzi)
 ekikuzire munonga ekitakibaasa kuzaara. km: omucura. bg: [ebicura].
ekicuraguzo [ekicúraguzo] z. Ekintu ekirikukoresibwa kwozya gye
 ekisisi, omu muringo gw'okukikwatisa emikono kikazunguzibwa n'amaani,
 kumaramu oburofa. Ekicuraguzo kyangye yaakinaga. bg: [ebicuraguzo].
ekicuragyenyi [ekicúragyenyi] z. Ekimera ky'obugimbi burikubaba. Omukazi
 yaateeka emboga z'ekicuragyenyi. Bakamubabisa ekicuragyenyi yaazimba.
 km: ekicuringanyi. bg: [ebicuragyenyi].
ekicure [ekicúre] z. Omuringo ogu omuntu arikuba arimu yaagwa
 kihuumura. Twaba turi hamwe tushutami, mbona yaakumbagara; muterura,
 muta aha kitanda, ndeeba naakiitsya. Ahu naarugirayo yaaba akiri
 ekicure. bg: [ebicure].
ekicuringanyi [ekicuringányi] z. reb: EKICURAGYENYI koz: KI. km:
 ekicuragyenyi. bg: [ebicuringanyi].
ekicurizo [ekicúrizo] z. Eiraka eririkukorwa orwoya rurikushohorera omu
 minwa ebumbire kuhindurwa orurimi kuza eifo nari eriguru kukora
 ekyeshongoro. Yaamureeba, yaamwetesa ekicurizo. gyer: EKIFIIZO. bg:
 [ebicurizo].
ekicuro [ekicúro] z. Okwetigita kw'omubiri gw'omuntu nari enyamaishwa,
 nk'ente, okubaho ahonaaho kuteetegirwe. Naagira ekicuro aha riisho. bg:
 [ebicuro]. [ebik: Aba ira abamwe bakaba bakigyenza, ngu kyabaho
 nihagira ekibi nari ekirungi ekyaija. Eky'ahaifo y'eriisho,
 n'eky'okuririra owaafa; eky'aha ibega, n'eky'okuramukanya n'ou
 otahereruukire kubona.]
ekicuucu [ekicúùcu] z. koz: KI. bg: [ebicuucu]. 1) Ekinyimanyima.
 Yaareeba ekicuucu kye, yaatiina. 2) Ekibunda. gut: 'Ebicuucu byareega
 empanga.'.
ekicuukuure [ekicúúkuure] z. Eitaka erihweirwemu orwezo,
 ahabw'okurihinga munonga. Eitaka rye ryona n'ekicuukuure. bg:
 [ebicuukure].
ekicuute [ekicúùte] z. Orujwangye rw'ebintu birungi, namunonga
 eby'okurya. Bo barya ebicuute. bg: [ebicuute].
ekicwagu [ekicwagu] z. Ekicweka ekyatemwa aha kintu kihango. Ishento
 yaamwaka entaara yaagicwaguza ekiniga; mbwenu ekicwagu nikyo yaareeta.
 bg: [ebicwagu].
ekicwaiso [ekicwaiso] z. Oburo obu barikushara aha bu baaheza kugoya,
 bukabiikwa bwonka omu kiibo, bakabureeta bwanyima obundi bwaheza
 kuhwaho.
ekicwa-izooba [ekicwa-izóóba] z. Enkwanzi zirikumwamwatikana zaateerwaho
 amaranzi g'eizooba. Yaajwara ekicwa-izooba, yaabonera. bg: [ebicwa-
 izooba].
ekicwamuhendo [ekicwamuhêndo] z. Ekicweka ky'enjugano ekibanza kureetwa,
 kijuga yaaba atabaasize zoona kuzireetera hamwe. Enjugano zibaire
 zitampikiire; mbwenu eriizooba naatwarayo ekicwamuhendo. bg:
 [ebicwamuhendo].
ekicwa-mukago [ekicwa-mukágo] z. Omutango nk'ogw'embuzi, ogu omuntu
 arikuheereza yaaba ashweire omu maka agu ainemu omukago. Obu nshwera
 bakaanyihaho embuzi y'ekicwa-mukago.
ekicwa-mushanje [ekicwa-mushánje] z. Enyamaishwa y'omu kishaka, ekunda
 kukyera omushanje. Embwa yangye, niyo eitsire ekicwa-mushanje. bg:
 [ebicwa-mushanje].
ekicwanyagurika [ekicwanyaguríka] z. Ekintu nk'omwenda nari ekijwaro
 ekicwekire munonga ahabw'okukura. Ekicwanyagurika kyangye mukimpe.
ekicwanzima [ekicwanzíma] z. km: ekicwancunzima. bg: [ebicwanzima].
 1) Omuringo gumwe gw'enjoka ezirikushangwa omunda y'omuntu, nk'endwazi.
 2) Akakooko karikutukura karikugyendera ahansi kaine amaguru maingi,
 nikakira kurya ebinyoobwa omu musiri. Enyawaawa yaarya ekicwanzima.
ekicweka [ekicwéka] z. bg: [ebicweka]. 1) Ekintu ekitari omu bwijwire;
 ekihagu, ekitega, omwate. Buri omwe akatwara ekicweka. 2) Kimwe aha
 bintu ebibaganiisiibwemu. Esaabuni yaagibaganisamu ebicweka bibiri.
ekicwero [ekicwero] z. Empiiha ezigyerekyeirwe omuntu kuha omu kukombera
 omurimo; ekishare. Nyowe ekicwero kyangye ky'okwombeka eiramizo,
 nkihaireyo nyomwebazyo. gyer: OMUTEMWA. bg: [ebicwero].
ekidandari [ekidandari] z. Ekiju ekirikushangwa aha iteekyero rya waragi,
 eki barikubiikamu amaarwa. Ku muraahikyeyo mureebe omu kidandari, nimwo
 naasiga amaarwa g'okuteekamu Waragi. koz: NK. bg: [ebidandari].
ekidangari [ekidangari] z. Orupanka rw'egaari orukuzire, oru abaana bakira
 kuba nibavuga. Abaana tibakyenda kugira ogu baakora, nibasiiba nibavuga
 ekidangari. gyer: ORUPANKA. bg: [ebidangari].
ekide [ekide] z. Ekyoma kirikurangira kyateerwa ekindi; omurebe;
 enjogyera. Baateera ekide abaana baaza omu nyiriri. gyer: EKIJUBA. kom:
 [<Lug. ekidde]. bg: [ebide].
ekidiba [ekidiba] z. Ekiina kihango kirimu amaizi, ekirikuriisizibwamu
 eby'enyanja nari ekirikwogyezibwamu ente. Yaaza aha kidiba. bg:
 [ebidiba].
ekidomora [ekidomora] z. Ekikwato ky'ekipiira ekikoresibwa omu kutaaha
 nari kubiika amaizi, amaarwa, obushera, n'ebindi. Ekidomora kyangye
 kifumukire, obwahti tiinyine ky'okutahisa maizi. bg: [ebidomora].
ekidongo1 [ekidongo] z. Ekikwato ky'emirya mushanju kirikuteerwa
 kushendekyereza amaraka baaba nibeshongora. Baija baine ekidongo. RT:
 endongo. km: endongo. bg: [ebidongo].
ekidongo2 [ekidóngo] z. reb: EKISIIKA 1) bg: [ebidongo].
ekidori [ekidori] z. reb: EKICUBA bg: [ebidori].
ekifaafa [ekifáàfa] y. Omuntu w'obwengye bukye, otaine ki arikuhwera
 bagyenzi be. Nyowe tindikukora n'ebifaafa, irooko ogyende. gyer:
 EKIFAAYONGO. bg: [ebifaafa].
ekifaayongo [ekifaayóngo] y. Omuntu orikukora ebitakwatiraine nari
 ebitarimu mugasho. Ogwo mwana naija kuba ekifaayongo, ni mureebe oku
 yaabikora. gyer: EKIGWA-RUGURU; EKIFAAFA; EKIFIIRE; EKIFA-MUTIMA. bg:
 [ebifaayongo].
ekifa-bigyere [ekifa-bigyere] y. Omushaija owaazairwe n'emboro*
 etarikubaasa kuhinisa*; owaateirwe entaama. reb: EKIFEERA bg: [ebifa-
 bigyere].
ekifaduuku [ekifaduuku] y. Omuntu otaine bwengye. Ogu mwana ku oraabe
 otetonzire, naija kuba ekifaduuku. bg: [ebifaduuku].
ekifamatu [ekifamátu] y. Omuntu otarikuhurira. Omwana we akazaarwa ari
 ekifamatu, amutwaire omu marwariro goona kwonka byarema. bg:
 [ebifamatu].
ekifa-mutima [ekifa-mutima] y. Omuntu w'obwengye bukye, ekirandakwata,
 otarikukyenga. Omukazi akagwerwa akagwe, yaashwerwa ekifa-mutima. gyer:
 EKIGANGAIJUKI; EKIRONDOGOZI. bg: [ebifa-mutima].
ekifantiini [ekifantíìni] y. Omwishiki orikutiina kubyama n'abashaija.
 Omwishiki ogwo obw'omureeba, aba ekifantiini. bg: [ebifantiini].
ekifeera [ekifééra] y. bg: [ebifeera]. 1) Omushaija ou obushaija bwe
 bwahangirwe butaine maani. Omushaija ogwo n'ekifeera nikyo yaaremiirwe
 kushwera. koz: jum. 2) Omuntu oinemu akahugye. Omwana we n'ekifeera.
 gyer: EKIFA-BIGYERE. fum: Ekifeera ky'enkaito kiita emanzi y'eihwa.
ekifenensi [ekifenensi] z. bg: [ebifenensi]. 1) Omuti gurikwana ebijuma
 bihango by'ebirembe by'omubiri gwine obujorooto. 2) Ekijuma ky'omuti
 ogu. Abaana be boona nibakunda kurya ebifenensi.
ekifiire [ekífiire] y. bg: [ebifiire]. 1) Ekintu ekitakiine magara,
 ekikabire. 2) Omuntu otaine bwengye, orikugaywa, ekifeera. Noomureeba
 ekyemerero, baitu n'ekifiire. koz: jum. 3) Ekikwato ekisiisikaire.
ekifiizi [ekifíìzi] z. Eiraka eririkukorwa embeho erikugaruzibwa omunda
 nari aheeru ahagati y'orurimi n'amaino ag'omumaisho omu minwa
 ebumbirwe. Abariisa bagyenda nibateera ebifiizo, barikutaatsya
 amatungo. gyer: EKICUURIZO; FUYU. bg: [ebifiizi].
ekifoomo [ekifoomo] y. Ekyana ekirikushangwa omuri nyinenda y'embaagwa.
 Ku muraaheze kubaaga, ekifoomo mukicwagure mukihe embwa. reb:
 EKIFUMURANO km: ekifumurano. bg: [ebifoomo].
ekifuba [ekifúba] z. Ekicweka ky'omubiri ky'omumaisho ekiri ahagati
 y'omutwe n'enda. Ahabw'okukiriza ebintu birikuremeera, yaaba naataka
 ngu naashaasha ekifuba. bg: [ebifuba].
ekifubiro [ekifubiro] z. reb: EKIHENESO
ekifufu [ekifufu] z. Ekintu ekyetugutsire nk'enkazi y'aha buso. bg:
 [ebifufu].
ekifuko [ekifuko] y. bg: [ebifuko]. 1) Ebimera bimezire bingi,
 bikwatiire hamwe nk'entsyabiri. Hariya naareebaho ekifuko
 ky'entsyabiri, za kuziiha. 2) Ekitsinde kihango eki orikuteerayo
 n'efuka waaba noohinga. Baaba nibateera ebifuko omu rufunjo.
ekifumbagasha [ekifumbagasha] z. Ekiti ky'empimbi y'omuhengyere rwagati
 erikubaasa kukorwamu esheegu nari omubanda. gyer: EKIFUMBWA. km:
 ekisheegure. bg: [ebifumbagasha].
ekifumbwa [ekifúmbwa] z. reb: EKIFUMBAGASHA bg: [ebifumbwa].
ekifumuka [ekifumúka] z. Ekiroboka, ekihuru nari ekihengyere ekiri aha
 kintu kikuzire. Ekiteeteeyi kye kiine ekifumuka, hati naayetenga
 ekisya. gyer: EKIHENGYERE. bg: [ebifumuka].
ekifumurano [ekifúmurano] z. reb: EKIFOOMO koz: NK. bg: [ebifumurano].
ekifumuto [ekifúmuto] z. Endwara ekira kureetwa enjoka z'omunda omu
 bantu, erikureeta obutungutungu bwingi aha mubiri. Omuntu ogwo
 naareebeka nk'orwaire endwara y'ekifumuto. bg: [ebifumuto].
ekifundikizo [ekifúndikizo] z. reb: OMUFUNDIKIZO koz: NK. bg:
 [ebifundikizo].
ekifundikwa [ekifundíkwa] z. Ekituzi nari ekijegye kitakajanjamwire.
 Akaruga omu irisizo n'ebifundikwa bishatu. bg: [ebifundikwa].
ekifunduuzo [ekifúnduuzo] z. Ekikwato ekikoreesibwa kwigura ebintu
 ebifundikiire nk'ecupa. Yaaronda ekifunduuzo ky'ecupa kyabura. bg:
 [ebifunduuzo].
ekifunga [ekifûnga] z. reb: EBIFUNGA bg: [ebifunga].
ekifunjo [ekifûnjo] z. Ekimera ky'omu maizi ekirikunyeeta munonga kiine
 obugaara aha mutwe gwakyo, nibakirukisa ebiibo, entemere, ebirago
 n'ebindi. Yareeta ekifunjo kimwe, arikutworeka nk'oku birikukura. km:
 ekikorogoto, ekitoogo. bg: [ebifunjo].
ekifunyika [ekifúnyika] z. Ekintu kibohairwemu ebintu bingi. Yaijana
 ekifunyika ky'amahuri. gyer: EKIFURUMBA; OMUGUGU. bg: [ebifunyika].
ekifurafuutwa [ekifurafúútwa] z. Omubiri guzimbire. Nanka aine
 ekifurafuutwa aha maisho. bg: [ebifurafuutwa].
ekifuramimbi [ekifuramimbi] z. Ekimera kirikumera omu rutookye, kiine
 amababi mahango gashatwire omu rubaju ga kibabi, n'oburabyo bwa kinekye
 buri nk'obw'esunuunu. Amababi gaakyo nigeejunisibwa kwomoora obuhuta.
 Ekifuramimbi kimezire omu rufunjo. reb: EKIINAMI bg: [ebifuramimbi].
ekifurukwa [ekifurúkwa] y. Enju etakitahwamu bantu narishi ekyashuri eki
 enyonyi zirugiremu. Baaza kusheenya ekifurukwa kyabo. bg: [ebifurukwa].
ekifurumba [ekifurúmba] z. reb: EKIFUNYIKA bg: [ebifurumba].
ekifuruuto [ekifuruuto] z. bg: [ebifuruuto]. 1) Ekintu kitumbire nari
 kizimbire aha mubiri gw'omuntu. 2) Kimwe aha butare nari enyerere
 z'entuku ezizingirwe ekyoma ky'enyabubiri, zirikureebeka gye; zikaba
 zikira kujwarwa abahima nari ebigogoro. Yaagura orunyerere rumwe
 rw'ekifuruuto.
ekifuuha [ekifúúha] y. Enju etaine nshonda, eyombekyeise ebiti,
 eshakaaziibwe obunyaatsi (obwiriza) okuruga ahansi kuta aha katungu.
 Ekifuuha kye kigwire. bg: [ebifuuha].
ekigaaniiro [ekigaaniiro] z. Okugamba, okugambirana, okuhaana nari
 okuhanisana ebiteekateeko kw'abari hamwe. Nangwa ekigaaniiro kyaba kiri
 kirungi, kuri nikibaasika tukagumire nitubugana. bg: [ebigaaniiro].
ekigaaniizo [ekigaaniizo] z. Okuteetuka nari okuteera obuyaga n'omuntu
 w'ahansi nari ow'orwingano rwawe. Huumura otacweka entegye, ekyo eki
 naagamba kyaba kiri ekigaaniizo.
ekigaara [ekígaara] z. Enyungu rutaaba eshengirwe, eyaabaire
 eyengyerwamu amaarwa n'ebindi. Ekigaara kye nikyo kyatikire. reb:
 ENTEERERO bg: [ebigaara].
ekigaaraba [ekigááraba] z. Ekiju ky'akaanya bwanya, ekishakaaziibwe
 endeere nari entundubaare, ky'okukoreramu omukoro. Ekigaaraba kyaba
 kikye, itwe twashutama aheeru. bg: [ebigaraba].
ekigaari [ekigáàri] z. Ekikwato ky'enziga emwe nari ibiri
 ky'okutsindikiraho ebintu. Abaana be nibasiiba nibavuga ebigaari,
 tihaine gu bakyakora omu ka. bg: [ebigaari].
ekigaatwa [ekigáàtwa] z. Enkonde nari entomi ei orikuteera omuntu mwaba
 nimurwana. Omuka omu habairemu ebigaatwa byaramurwa ab'obushoboorozi.
 bg: [ebigaatwa].
ekigabo [ekigabo] z. Ekibara aha mubiri gw'ekitungwa. Ente ye ezaire
 enyana y'ebigabo bihango. bg: [ebigabo].
ekigagara [ekigágara] z. reb: ENGOZI2
ekigaha [ekigaha] z. reb: EKISHOGASHOGA bg: [ebigaha].
ekigambo [ekigambo] z. Ekyo ekiine amakuru gamwe ekirikuhurirwa n'amatu
 nari ekirikushomwa, ekirikukorwa enyuguta. Yaamugambira ebigambo
 bikuru. fum: Ebigambo bingi tibizibira mushazi kubohwa; Ekigambo
 kirungi kiraaza empitsi aha rugo. bg: [ebigambo].
ekigame [ekigame] y. bg: [ebigame]. 1) Ekitaine bwogi. Mutabani waawe
 asiibire naatemesa omuhoro gwangye amabaare hati gwona n'ekigame.
 2) Omuntu otarikurahuka kwega. 3) Omwana omweremwa, otarikuhurira,
 endeme, enguuza, omunyamaryo, omuhwashoni.
ekigando [ekigando] y. Omuntu muraingwa, muhango, namunonga omushaija.
 Byaruha akazaara ebigando by'abashaija bitaano.
ekigangabuki [ekigangabuki] y. Omuntu orikugambira eryo, atabandize
 kwebuuza ekiraarugyemu; omuntu orikukunda kurwana. Omwana we akaba
 ekigangabuki. bg: [ebigangabuki].
ekigangaijuki [ekigangaijuki] z. reb: EKIFA-MUTIMA bg: [ebigangaijuki].
ekigango [ekigângo] z. gyer: EKIITIRIRWA. bg: [ebigango].
ekiganguro [ekiganguro] y. Enkuru ezirikubanza kwihwa aha muguta baaba
 nibaguhara. Ogwo mugurusi naakunda kurya enkuru z'ekiganguro. bg:
 [ebiganguro].
ekigangye [ekigángye] y. Omuntu muhango kandi w'amaani maingi. Batabani
 be n'ebigangye byonka. bg: [ebigangye].
ekiganja [ekiganja] z. Ahagati y'engaro enanwire. Omuriro gwamwotsya
 ekiganja kyona kyahwaho. bg: [ebiganja].
ekigano [ekigano] z. Ekitebyo kiraingwa, ekirikutebibwa omuntu omwe
 haza abandi bakaguma bamutegire amatu. Bakaraara nibareeba, naabatebeza
 ebigano. gyer: EKITEBYO. km: omugane. bg: [ebigano].
ekigaragwa [ekigarágwa] z. Ekintu ekirukirwe kitaakirwemu enkwanzi,
 ekijwarwa aha mukono. Yaajwara ekigaragwa, yaareebeka gye. gyer:
 EKIKOMA. bg: [ebigaragwa].
ekigaramiro [ekigaramiro] z. Ekicweka ky'entebe ekyenyima ahi omugongo
 gwegama. Yaashutama omu ntebe y'ekigaramiro, weena yaarambikiriza. bg:
 [ebigaramiro].
ekigaranga [ekigaranga] z. endwara ei bamwe barikuteekateeka ngu neereetwa
 okunigwa omuzimu. bg: [ebigaranga].
ekigate [ekigate] z. Omu bushera: Esaano etahikirwe maizi erikuguma
 eyetugutsire; enturirwa; ekituna. Obushera burimu ekigate. km: ekigote.
 bg: [ebigate].
ekigayano [ekigayano] z. reb: EKIKANO
ekigayogayo [ekigayogayo] z. reb: EIHANGWE bg: [ebigayogayo].
ekigigo [ekigigo] z. Rimwe aha maino ag'enyima y'enshongyezo
 agahereeruka omu rushaya, agafutana. Ekigigo kimwe nikyo kirwaire,
 kwonka omushaya gwona guzimbire. reb: RUTAHIKWA-MUTOZO bg: [ebigigo].
ekigiiko [ekigíìko] z. Endosho y'ekyoma ei barikukoresa omu kurya,
 okuvuruga omu mboga, n'ebindi. Abaana be boona akabeegyesa kuriisa
 ebigiiko. km: akagiiko. bg: [ebigiiko].

ekigingi [ekigîngi] z. bg: [ebigingi]. 1) Ekiti nari eibaare eri
 bakoresa kutega ekintu ekindi nk'emotoka, kugizibira kusyoka. Egyo
 motoka giteho ekigingi, etasyoka. 2) Omu kuzaana omupiira: ekikorwa
 ky'okutega mugyenzi waawe okuguru nari ekigyere ngu akiteere, omwiheho
 omupiira. Omuzaani waabo akaba naateera ebigingi, mpaho omushazi
 w'omupiira yamwihamu.
ekigingirire [ekigingirire] y. Ekintu ekikozirwe kushusha ekindi omu
 mireebekyere baitu kitaine mutambo nk'ogwo ogw'eki kirikushusha.
 Ampaire sente z'ekigingirire, zanfeera busha. bg: [ebigingirire].
ekiginisa [ekiginisa] z. Orwezo orwongyerwa omu itaka, kuriha amaani
 g'okukuzagye ebihingirwemu. Waaba nooyenda eitaka rigine, otemu
 ekiginisa ekitebeekanisiibwe kuruga omu bisingo. bg: [ebiginisa].
ekigirikaani [ekigirikaani] z. reb: EKIDOMORA
ekigogo [ekigogo] z. Ekishushu ky'omutumba ekibisi. Yaatwara ekigogo
 kureetaho omuriro. gyer: EKIJOOJO. bg: [ebigogo].
ekigogoro [ekigógoro] y. Omuntu oine eitungo; ebintu, esente n'oruzaaro.
 Omutabani hati akaba ekigogoro, niwe arikureeberera eka yaabo yoona.
 bg: [ebigogoro].
ekigoigo [ekigoigo] z. Ekiti ekirikumanywa nka kamba, kiine amababi
 mahango maraingwa againe amahwa aha mutwe gwago. amababi ago nibaihamu
 ehuuzi nari obugoigo. Yaaba arikuronda ehuuzi z'ebigoigo. RT:
 obugoogwa. km: obugoigo. bg: [ebigoigo].
ekigomba [ekigomba] y. Omuntu otarikumanya kuzina n'okwevuga. Biri shi
 n'obu nkureeba, oba ekigomba! otaine ki orikumanya? bg: [ebigomba].
ekigombe1 [ekigómbe] z. Ekibiina ky'abantu abaine ekigyendererwa. Abaana
 be boona akabata omu kigombe ky'eminyeeto. fum: Ekigombe kiriisa
 etaabe. bg: [ebigombe].
ekigombe2 [ekigombe] z. Ekiju eki ente ziraaramu. Ente zoona hoona
 mwazitaasya omu kigombe? koz: KI. gyer: ORUGO; ENGOMBE. km: engombe.
 bg: [ebigombe].
ekigongora [ekigongora] z. Kimwe aha binyaigana, kirikwiragura,
 kirikwezinga waakikwataho. Enkoko yaamira ekigongora. bg: [ebigongora].
ekigongoro [ekigongoro] z. Ekinyantinda nari ekinyangondookyera ekiine
 ekiju ky'ekikogotso aha mugongo, haagira ekyakikoraho nikibiriramu.
 Yaaribata ekigongoro agizire ngu nikyatika, kyayanga kyaguma nikireeba.
 reb: NYAMUGYENDANOTWE bg: [ebigongoro].
ekigoori [ekigoori] z. Entega y'eishokye ry'aha buso n'omu rubaju
 rw'omutwe n'enkomo orikwehinguririza omutwe, reero erindi rikasigaraho.
 Baamutega ekigoori, yaabonera. reb: EKIKUURA
ekigorogonjo [ekigorogonjo] z. Ekikogotsyo ky'ekinyangondookyera
 ekirikushangwa aha nyanja. Gyenda ondondere ebigorogonjo nimbyenda. bg:
 [ebigorogonjo].
ekigosho [ekigósho] z. Enju ei Abanyankore babiikamu oburo baaheza
 kushaaruura. Abaana baayotsya ekigosho ky'oburo. gyer: EKITARA. bg:
 [ebigosho].
ekigote [ekigote] z. reb: EKIGATE
ekigoto [ekigóto] z. Ekintu ekyetooroire ekindi nk'ekyo eky'amabara
 maingi obumwe kyetooroora eizooba. Ebi shi muka Tinkasiimire agomokire;
 amaraka gamwijwire ebigote. bg: [ebigoto].
ekigoye [ekigóye] z. Ekitimba ky'okuhiigisa. Engwane mugire ndaingwa,
 enyamaishwa etaguruka ekigoye. bg: [ebigoye].
ekigufu [ekigúfu] y. Ekintu ekiine orugyero rutarikuhika hare omu bwemi
 nari obukiika. RT: ekigufu. fum: Obugufu ti ndwara. Ekishaakuzo:
 Omugufu omu nte ze. Ekiito: Empikye omu mburara.
 Nikihinduka kurugiirira aha kirikuba
 nikigambwaho kiti:
 ekigambo enyogyezi
 omuntu omugufu
 abantu abagufu
 omuti omugufu
 emiti emigufu
 eriino erigufu
 amaino amagufu
 ekiti ekigufu
 ebiti ebigufu
 ente engufu
 ente engufu
 oruhu orugufu
 empu engufu
 akaato akagufu
 otwato otugufu
 obwato obugufu
 okuguru okugufu
 amaguru amagufu
 agabwa agagufu.

ekigugiro [ekigugiro] z. Omwanya gw'okuheeraho ente omwonyo. Ente nzizo
 zaashuuma aha kigugiro. gyer: EKIHONDE; MAKOROGO. bg: [ebigugiro].
ekigugunira [ekigugunira] z. Ekisigarira ky'ekicoori, kyaheza
 kuhungurwaho enjuma. Ebigugunira abantu ni bakira kubyosa, ba bikuubisa
 ebigyere. gyer: EKINENERA. bg: [ebigugunira].
ekigungiro [ekigungiro] z. reb: EKIGUGIRO bg: [ebigungiro].
ekiguri [ekigúri] z. Ahu empazi nari ebimunyu birikuba nibituura.
 Omwana yaaribata omu kiguri, empazi zaamurya. bg: [ebiguri].
ekigurukano [ekigurukano] p. Okubaho kw'ekintu kwa rimwe na rimwe omu
 muringo oguteeteekateekirwe. Orukiiko rwabo, buriijo ruba
 orw'ekigurukano.
ekigurukira [ekigurukira] z. Ekinyogori ekirikurya amababi g'ebishaka
 n'emiti ekirikuzaarukamu ekihuguhugu. Mwana we rugaho, ekigurukira
 kitakugarukira. bg: [ebigurukira].
ekigurukira-mukundi [ekigurukira-mukundi] z. reb: EKIGURUKIRA bg:
 [ebigurukira-mukundi].
ekigushagusha [ekigushagusha] z. Ekikonko ky'omugusha ogu bashariire
 ahaiguru. Ebigushagusha ebyo mutabitema. bg: [ebigushagusha].
ekigushuka [ekígushuka] z. Orutambasyoka. bg: [ebigushuka].
ekiguuna [ekigúùna] z. Oburwaire oburikukuura eishokye aha mutwe,
 bukasigaho enkojo. Arwaire ekiguuna omu mutwe, kaamutware omu eirwariro
 ndeebe eki baraaturagurire. RT: ekiguuna. gyer: EKIHAATA; EKISENTE. bg:
 [ebiguuna].
ekigwagwa [ekigwagwa] z. Omushema; omuntu oine okwetegyereza kukye.
 Omwana we omwe nyamunegyere akaba ekigwagwa. bg: [ebigwagwa].
ekigwanga [ekigwanga] z. Omuntu orikushutama atandami. Ogwo mwishiki
 n'ekigwanga. bg: [ebigwanga].
ekigwa-ruguru [ekigwá-ruguru] z. Omuntu orikuremwa kukora. Abo baana ka
 ni ebigwa-ruguru bagyenzi. gyer: EKIRANDAKWATA; EKIFAAYONGO. bg:
 [ebigwa-ruguru].
ekigyega [ekigyega] z. Ekitukuru kihango ekikozirwe omu bikorogoto,
 enshuri nari embugu. Ebyozi otabita omu kiibo, obite omu kagyega. bg:
 [ebigyega].
ekigyemano [ekigyemano] y. Ekintu eki omuntu arikukora ateekundiire.
 Bakamuriisa eby'okurya by'ekigyemano. bg: [ebigyemano].
ekigyembagyembe [ekigyembagyembe] z. Ekishaka kiine amababi goorobi kwonka
 embaju zaago ziineho obwino nk'obw'omusyomaino; eibabi ryakyo
 ryahagurwa nirijwa amaizi garikwera nk'amate; empimbi yaakyo eine
 omuhanda rwagati, embuzi nizikunda kukirya. Embuzi zakonda
 ekigyembagyembe nikyo zaahugiraho. bg: [ebigyembagyembe].
ekigyendererwa [ekigyendererwa] z. Ekyetengo ekirugiirirwaho okukora.
 Ekigyendererwa kyangye n'okureeba ngu kashoboorozi egi yaahandiikwa
 gye. bg: [ebigyendererwa].
ekigyene [ekigyene] z. Ekijuma ky'ekikindo. Omushana gujwire gwayomya
 ebigyene. bg: [ebigyene].
ekigyere [ekigyere] z. bg: [ebigyere]. 1) Ekicweka ky'okuguru ekiribata
 ahansi. Yaaribata omuriro, gwamwotsya ekigyere. 2) Ekirikutsigara
 nikireebwa ahansi ahi ekigyere (1) kyaribata. Nsiibire ninkuuta
 ebigyere by'embwa okwetooroora eibaraza.
ekigyereso [ekigyereso] z. Ekintu ky'okupimisa oburaingwa nari obukiika,
 nari obwemi bw'ekintu. Abombeki bakapimisa ekigyereso kumanya
 oburaingwa n'obukiika bw'enju. bg: [ebigyereso].
ekigyero [ekigyero] z. Ekintu ky'okukoresa kumanya oburaingwa, obuhango,
 nari obwingi bw'ekintu . Ni kigyero ki, eki mwakoresa kumanya obuhango
 bw'eki kishaka? gyer: ENDENGO; ORUGYERO. bg: [ebigyero].
ekigyeshera [ekigyeshera] z. Omuringo gw'okumwa eishokye omu nyiriri.
 Eishokye rye aritegire ebigyeshera. bg: [ebigyeshera].
ekigyezi [ekigyezi] z. Omwanya oguri nk'eitaaba gurimu amaizi maingi;
 ekiyanja. Ekigyezi kikatwara ebintu bye byona. bg: [ebigyezi]. [ebik:
 Aha kigyezi, niho eiziina Kigyezi ryakomookire.]
ekigyezo [ekigyezo] z. Ekibuuzo nari omurimo ogurikuheebwa omwegi nari
 omuntu kureeba yaaba ayetegyereize ebyayegyesiibwe. Abaana hati baine
 kukora ebigyezo. gyer: EBIBUUZO. bg: [ebigyezo].
ekihaata [ekihaata] z. Ekibunu ekitajwekire. Twara kuri, n'eki kihaata.
 gyer: EKIBUNU. bg: [ebihaata].
ekihaaza [ekihaaza] z. Ekika ky'ebyozi ekirikuteera ebijuma biraingwa
 kandi bihango. Baabazindukira ebihaaza bibiri. gyer: ERYOZI. bg:
 [ebihaaza].
ekihabane [ekihabane] z. reb: EKIKUURA bg: [ekihabane].
ekihabura [ekihabura] z. Omushate gw'ekicweka ky'omusiri gw'orutookye.
 Ahaire omutabani ekihabura ky'orutookye, yaashemererwa. bg:
 [ebihabura].
ekihaburo [ekihaburo] z. Ebigambo by'obwengye ebirikuhuguura omuntu
 kutagwa omu nshobi. Ekihaburo eki ndikuha abaana bato n'okugira ngu,
 bagire emicwe mirungi. bg: [ebihaburo].
ekihagama [ekihágama] z. Omuntu orikutwaza amaani, omu bintu ebi
 arikukora. Omwana ogwo n'ekihagama. bg: [ebihagaama].
ekihagaro [ekihágaro] z. Ekicumuro nari ekikorwa ekitahikire, kirikuhenda
 ebiragiro kandi kirikuhemura emitwarize y'abantu. Ni ekihagaro, omwojo
 kutanda munyanya. gyer: ENSHOBE; EKIHEMU. bg: [ebihagaro].
ekihagatwa [ekihagatwa] z. reb: EMPAGATWA bg: [ebihagatwa].
ekihaha [ekihaha] z. Kimwe aha bicweka bibiri ebiri omu kifuba kya
 bimwe aha bintu ebiine amagara omu omwitsyo guza. Endwara eyaamwitsire
 ekamuturuka omu bihaha. bg: [ebihaha].
ekihahaara [ekihaháára] z. Omuntu orikutwaza omu muringo gutahikire,
 kutari nk'oku atwire naatwaaza. Ebi biro omushaija wangye akaba
 ekihahaara. bg: [ebihahaara].
ekihakiirizi [ekihakiirizi] z. Endwara erikukwata omubiri ahu yaabona,
 ekatondagizaho otuherahere twekuringiriire nk'eipeesha; turikuryaryata.
 Omwana wangye arwaire ekihakiirizi. bg: [ebihakiirizi].
ekihambaara [ekihambaara] y. Omuntu orikugyendera eryo ataine
 kigyendererwa n'obuhamizo. Eka akagitirimukamu, yaahinduka ekihambaara.
ekihambo [ekihambo] z. Omusiri gw'ebyozi n'emyongo. Ekihambo nikireebeka
 gye omu rutookye. fum: Ekihambo kiraakukize, kikubanza obutuutu. bg:
 [ebihambo].
ekihami [ekihami] z. Ekintu kiri nk'omupiira kirikukira kuteera aha
 mugongo, abaana nibakira kubizaanisa barikubicumita emango baaba
 bariisize barikubicumita nibihiringita omu ruhanga. Baayonesa
 nibazaanisa ebihami. bg: [ebihami].
ekihanda [ekihanda] y. Omuntu otaine bwoba orikuhimbisa kurwana.
 Omutabani omukuru n'ekihanda. bg: [ebihanda].
ekihandagazi [ekihándagazi] z. Ahantu hahango harikurabwa abantu baingi
 nari amatungo. Twarabira omu kihandagazi, turukuza kwiha ebitakuri.
 gyer: EKIKOROOGYERO; EKIKURURIRO. bg: [ebihandagazi].
ekihandamuki [ekihandamuki] y. Omuntu orikurahuka kukwatwa ekiniga;
 ekizahambuki. Omuntu ogu n'ekihandamuki mumurugeho. gyer: EKIZAHAMBUKI.
 bg: [ebihandamuki].
ekihandiiko [ekihandiiko] z. bg: [ebihandiiko]. 1) Orupapura oruriho
 ebigambo, ebiine eki birikumanyisa. Ekihandiiko eki yaahandiikire,
 n'ekirango ky'abantu boona. 2) Amakuru agari omu bigambo ebiri aha
 rupapura nari omu mpapura agarikukwata aha nshonga emwe.
ekihanduurira [ekihanduurira] z. Ekikooko kirikushushana n'ekinyabwoya,
 kiine erangi ya kinekye n'erikwiragura; nikishangwa omu miti.
 Ekihanduurira kyamugwa aha kijwaro kyamugumaho. km: oruhanduura. bg:
 [ebihanduurira].
ekihangare [ekihángare] z. Ekikooko kirikushusha ekinya kwonka
 kirikukyeshumba obuhango, kirikukira kugira omutwe muhango gw'erangi
 erikutaana aha y'omubiri ogwatsigara. Ekihangare kihanami aha rusiika
 rw'enju. bg: [ebihangare].
ekihango [ekihângo] y. Ekintu ekigomokire.
 Nikihinduka kurugiirira aha kirikuba
 nikigambwaho kiti:
 omuntu omuhango
 abantu abahango
 omuzi omuhango
 emizi emihango
 eryandaazi erihango
 amandaazi amahango
 ekikopo ekihango
 ebikopo ebihango
 oruhu oruhango
 empu empango
 akati akahango
 ente empango
 obuti obuhango
 otuti otuhango
 okuguru okuhango
 amaguru amahango
 ogushaija oguhango
 agashaija agahango.

ekihangwa [ekíhangwa] z. Ekintu kyona ekyakozirwe Ruhanga. Abantu boona
 n'ebihangwa bya Ruhanga. bg: [ebihangwa].
ekihanika [ekihanika] y. Omuntu nari ekintu kigomokire, ekinigaine nari
 ekikaaka. bg: [ebihanika].
ekihanikiso [ekihanikiso] z. Ekintu ekirikukoresibwa omu kuhanika
 ebintu ahaiguru nari omu ntabo. Yaaronda ekihanikiso kyabura ebitookye
 yaabireka. bg: [ebihanikiso].
ekihanuuro [ekihanuuro] z. Ekiteekateeko ekiteebwa omu bantu
 kikahaajaanwaho, bakacwamu eky'okukora. Ekihanuuro ki waareeta,
 nikyetenga obwengye bwingi. bg: [ebihanuuro].
ekihara [ekihára] z. Omukoro gw'okwaruka. Nibwo baaza kutaasya ekihara.
 koz: NK. gyer: KWARUKA. bg: [ebihara].
ekiharaani [ekiharáàni] z. Ekyoma ekirikubaziira ebintu nk'emyenda,
 enkaito, n'ebindi. Bamuguriire ekiharaani, nikyo arikusiibaho. reb:
 EKYARAANI kom: [< Lug. ekyaraani]. bg: [ebiharaani].
ekiharaaturiro [ekiharaaturiro] z. Enkojo y'omushare aha mubiri etairweho
 enono, amahwa n'ebindi ebikuhazire nari ebikuharatwire. Aine
 ekiharaaturiro aha riiso. bg: [ebiharaaturiro].
ekiharamaata [ekiharamáàta] y. Eitaka ritarikweza emisiri, ery'entara.
 Eitaka hati rikaba ekihamaata, ti tukyeza misiri. gyer: ENKUUNEENE. bg:
 [ebiharamata].
ekiharamanga [ekiharamanga] y. bg: [ebiharamanga]. 1) Omwanya mubi
 gw'aha kashozi, guriho emikoki ahabw'emitunga kutwara eitaka. Ekyo
 kiharamanga eki otarikuza kuhingaho, waakigurira ki? 2) Omuntu
 w'omushema, otarikumanya eki arikwenda. Omwana ogu naija kuba
 ekiharamanga.
ekiharara [ekiharara] z. Ekikooko kirikushusha oruzigye kiine obuhwa
 (amashanda) aha maguru ag'enyima. Baayotsya ekiharara baakirya. gyer:

 ekiharara

 EKIKONGORA. bg: [ebiharara].
ekihato [ekiháto] z. Akati kakye akatwekyera ebintu omu muhini
 nk'efuka, empango n'ebindi ngu birekye kujegaajega. Ekihato kyaruga omu
 mpango kyaragara. bg: [ebihato].
ekihayahaya [ekihayahaya] z. Ekinuuko ekirikuruga aha mpaya y'embuzi.
 Egyo mbuzi neenuuka ekihayahaya, gibingye egyende. gyer: EKIJUJUKA. km:
 oruhayahaya. bg: [ebihayahaya].
ekihayira [ekihayira] z. reb: EKITOBOTOBO
ekihaze [ekiháze] y. Omuntu w'ekihanda otaine ou arikutina, buri shaaha
 naaba naayenda kurwana. Omwana we n'ekihaze, tarikugambwaho. bg:
 [ebihaze].
ekihazo [ekiházo] z. Ekinyabwogi ekikoresibwa kuhara emiguta,
 kirikwihaho enkuru kugira ngu gworobe gwihwemu ekishaato. Ekihazo kye
 bakiibire. reb: ORUHAZO bg: [ebihazo].
ekihembe [ekihémbe] z. Ekihembe ky'ente. Ente ku erikuba etegize kubi,
 eine ebihembe bibi nari eine ekihembe kimwe, ekimwe ekyo nikyetwa
 ekihembe. Bakataasya ente zoona omu kibuga, kwonka baashanga
 ey'ekihembe etarimu. bg: [ebihembe].
ekihembo [ekihêmbo] z. Ekintu ekirikuheebwa omuntu ahabw'okumusiimira
 omurimo ogu yaakora. Ti kirungi kukyerererwa kuha abakozi, ebihembo
 byabo. Ruhanga akamuha ekihembo ky'okweshongora. bg: [ebihembo].
ekihembwe [ekihembwe] z. Entukuru. koz: KI. bg: [ebihembwe].
ekihemu [ekihemu] z. Ekikorwa ekirikushwaza, ekirikugayisa owaakikora,
 banywani be nari abaabo kyaba kimanyirwe. Omushaija akaima ishezaara
 eby'okurya, kyamuhindukira ekihemu kihango munonga. bg: [ebihemu].
ekihene [ekihene] z. bg: [ebihene]. 1) Ekitsigye kiimukiibwe,
 kirikureebwa omunda. Akagwa n'egaari, eihembe ryayo ryamutaagura
 ekihene. 2) Eriisho (ekitsigye kyaba kiimukiibwe). fum: Otangarura
 eshongo omu kihene.
ekiheneso [ekihéneso] z. Ekibonerezo ekirikuheebwa omuntu ahabw'ekintu
 kibi eki yaakora. Akasingwa orubanja yaaheebwa ekiheneso ky'okukomwa
 ameezi ikumi n'abiri. bg: [ebiheneso].
ekihengyere [ekihéngyere] z. Ahantu ahafumukire; ekifumuka. Ekishengye
 ky'enju ye kirimu ekihengyere kihango. gyer: EKIROBOKA. bg:
 [ebihengyere].
ekihera [ekihéra] z. Ekintu ekitaijwire nari ekitahikire, kiri
 enshaagi. Akamuha embuzi ishatu yaazanga, ngu ezo n'ebihera. bg:
 [ebihera].
ekihi [ekíhi] z. Engaro erikukoresibwa nk'ekikwato omu kugyera nari
 okuheeraho nk'omwana eky'okunywa. Omwana baamuheera omubazi aha kihi.
 bg: [ebihi].
ekihiga [ekihiga] z. Ekitsintsi. Bakatema omuti muhango, ekitsintsi
 kyagwo baagaruka nakyo baakihigura. bg: [ebihiga].
ekihika [ekihika] z. Ekyetengo kihango ky'okwenda kumanya, kureeba,
 kuhurira nari kutunga ekirungi. Akaba aine ekihika ky'okumureeba. gyer:
 ORUSHUSHO.
ekihikiirizi [ekihikíírizi] z. reb: EBIHIKIIRIZI bg: [ebihikiirizi].
ekihimba [ekihîmba] z. Ekihingwa kiine enjuma ezibarikurya nk'emboga.
 Omukazi ayerize ebihimba bingi. bg: [ebihimba].
 Amaziina g'ebihimba
 - Bagatagasa
 - Bweseeri (Kabwiseeri), (Kabweseeri), (Bwiseeri)
 - Kabenga
 - Kacwekano
 - Kafaringo
 - Kagyegejema
 - Kaharariiza
 - Kahukaiguru
 - Kahungyezi
 - Kahuura
 - Kaisho
 - Kaishokembeba
 - Kajabure
 - Kajeregye
 - Kajunde
 - Kakwirwa
 - Kankurye-mbarukye
 - Kanyaamunyu
 - Kanyarwanda (Kabanyarwanda)
 - Kanyoobwa
 - Karugurura
 - Kashogashoga
 - Kasiriira
 - Kibirikibi
 - Kigondo
 - Kihenda-mutwaro
 - Kihuura
 - Kiishokyenkombe
 - Kingana-ente
 - Kinio kya nshama
 - Kiriibwa-mbeba
 - Kiriibwogwejegyeire
 - Kishonga
 - Kitahigwa-mworo
 - Kyamatabura
 - Kyankoote
 - Mari g'embeba
 - Mpirima
 - Murengure
 - Murenzi
 - Murungi
 - Mwenda-gwanyoko
 - Nambaare
 - Nyabungu
 - Nyakajunde
 - Obuhindihindi
 - Rushare
 - Rwatooro
 - Twente
 [ebik: Ebihimba nibitondorwa byaba bihiisize, babiiha omu nkaiga
 zaabyo.]
ekihimbo1 [ekihimbo] z. Ekintu ekirikugunjwaho omu bigambo nari omu
 bihandiiko nk'ekitebyo, ekyeshongoro, nari ekyevugo. Ekyeshongoro kye
 kikaba ekihimbo kirungi munonga. reb: OKUHIMBA bg: [ebihimbo].
ekihimbo2 [ekihîmbo] z. Ekikoni kiraingwa ky'okwehimbagirisa omu kugyenda
 nk'omuntu yaaba aine obumuga, ahendekire nari akuzire. Aine ekihimbo
 kigufu. reb: ENGUGA bg: [ebihimbo].
ekihinda-mashongo [ekihinda-mashongo] z. Ekinyonyi kiine omunwa
 gugumire kandi gushongoire nikikira kurya ebinyonyi n'ebindi bikooko,
 ku kirikubikwata kibiita nikibisimba omu kiti. Yaita ekihinda-mashongo.
 bg:

 [ebihinda-mashongo].

ekihindi [ekihindi] z. bg: [ebihindi]. 1) Ekimburimburi; omuntu nari
 enyamaishwa ezaarwa bimwe omu bicweka byayo bitari mu buteeka. Muka
 maarumi azaire ekihindi kitaine mikono. 2) Ebihere bihango. Arwaire
 ebihindi aha maisho.
ekihinga [ekihînga] z. Ekituumo ky'amabaare ekirikuba kiri omu ntabire.
 Entabire ye erimu ebihinga bingi. bg: [ebihinga].
ekihingwa [ekíhingwa] z. Ekintu kyona ekirikubyarwa omu itaka, kikakura.
 Emondi ni kimwe aha bihingwa ebi abantu barikurya. bg: [ebihingwa].
ekihinzi [ekihinzi] z. reb: ORUHINZI bg: [ebihinzi].
ekihirimbure [ekihirimbure] z. Kimwe aha bicweka by'ekintu kyona
 ekitamirwemu ebicweka bingi. Oze omu katare ongurireyo ekihirimbure
 ky'eky'enyanja. bg: [ebihirimbure].
ekihirimbwa [ekihirimbwa] z. Ekihirimbure. Omutsigazi we yaarya
 ekihirimbwa kimwe ky'ekikoijo. koz: NK. gyer: EKICWAGU. bg:
 [ebihirimbwa].
ekihiringitsi [ekihiringitsi] z. Ekitebe kitaine maguru kibaizirwe omu
 kicweka ky'ekiti. Omwana yaaba ashutami aha kihiringitsi. bg:
 [ebihiringitsi].

ekihirire [ekihirire] z. Abantu baingi bari omu mwanya gumwe. Bakabyama
 ekihirire. bg: [ebihirire].
ekiho [ekiho] z. km: oruho. 1) Ekironda kitwireho kukira. 2) Oruho
 rwingi. reb: ORUHO
ekihobohobo [ekihobohobo] z. Ekishaka ekiine ebibabi bihango.
ekihogo1 [ekihogo] z. Ekiti ekirikushusha muhogo kwonka kyo ni kihango.
 Bakira kukibyara omu mbuga, kureeta ekicuucu. Akatimba ahu ekihogo
 kyabaire kimezire kwihamu muhogo, yaashanga kitari muhogo. bg:
 [ebihogo].
ekihogo2 [ekihogo] z. (aha mubiri gw'ente) ekibara kirikutukura. bg:
 [ebihogo].
ekihohe [ekihohe] z. Ekisisi kikuzire, kwonka kitagumire. Akakwata
 ekihohe naateekateeka ngu n'ekisisi kigumire, kyamwohokyera omu ngaro.
 km: ekihohwa. bg: [ebihohe].
ekihohwa [ekihohwa] z. Ekihohe. bg: [ebihohwa].
ekihokwa [ekihokwa] z. Ekitobotobo. koz: KI. bg: [ebihokwa].
ekihome [ekihóme] z. Omwanya ogurindirwamu embohe, abashobize nari
 abaine emanja. Akateera omuntu orubaare, orubanja rwamusinga baamuta
 omu kihome. reb: KABURAMURIRO bg: [ebihome].
ekihompo [ekihômpo] z. Omusyo muhango gw'abarwani, ogwine amoogi abiri,
 ogubiikwa omu kyobate ekiriho n'omuheeko gw'okukishagatiza. Ekyo
 kihompo okigarure omu kyobate kyakyo. bg: [ebihompo].
ekihonde [ekihônde] z. Omwonyo gw'ebikoote. Nibaguteekyesa eby'okurya
 byomire nk'ebihimba n'obushaza kandi obundi bagwengyera amatungo. Akaza
 Katwe kuhonera ekihonde tiyaagaruka. reb: MAKOROGO; MAHONDE km:
 mahonde. bg: [mahonde].
ekihongore [ekihongóre] z. Ekiju ky'enyana nari encwamutwe. Ku baaherize
 kukama enyana, baazigarura omu kihongore. bg: [ebihongore].
ekihongorezo [ekihóngorezo] z. Ekiigi ky'okukinga aha kihongore.
 Akozire ekihongorezo kirungi, kirikuhika gye aha kihongore. bg:
 [ebihongorezo].
ekihongwa [ekihongwa] z. Omutoijo ahari Ruhanga nari aha bazimu. Baatwara
 ebihongwa byabo omu iramizo. bg: [ebihongwa].
ekihonoka [ekihonoka] z. Obuhuta buhango aha mubiri gw'omuntu owaagwa
 nari owaatemwa ekintu ekindi kyona. Aine ekihonoka kihango aha maisho
 ahabwa butandu ei atungire. bg: [ebihonoka].
ekihoora [ekihoora] z. Ekiina kirikuba kiri aha nda y'enyamaishwa nari
 omuntu, yaaba aine enjara. Baatwara ente kurya, baazigaruza ziine
 ebihoora. bg: [ebihoora].
ekihoorahoori [ekihoorahoori] z. Ekicweka ky'ahagati y'omutwe
 gw'omwereere aharikufobeera. Ekiti kyateera omwereere aha kihoorahoori
 baamutwara omu irwariro. bg: [ebihoorahoori].
ekihooya [ekihooya] z. Endwara y'ebironda erikuturira waashambana
 n'ogirwaire. Omukazi maraaya akaturira omushaija ebihooya
 tiyaabiraguriza, byamwita. RT: ekihooya. bg: [ebihooya].
ekihorobo [ekihórobo] z. Ekiina ekiri omu kintu nk'enju. Enju ye ekaba
 erimu ebihorobo bingi. gyer: EKIHOROBOKA. km: ekihoroboka. bg:
 [ebihorobo].
ekihoroboka [ekihorobóka] z. reb: EKIHOROBO km: ekihorobo. bg:
 [ebihoroboka].
ekihorogoto [ekihorogoto] z. Ekisisi eki baihiremu entetera. km:
 ekihurugutu. bg: [ebihorogoto].
ekihosho [ekihósho] z. Ekikwato ekiheesirwe nk'eicumu eki bakoresa
 kutimba ebiina omu itaka. Yaatwara ekihosho kutimba ebiina by'okutamu
 ebikondo. bg: [ebihosho].
ekihuguhugu [ekihugúhugu] z. Ekikooko ky'amapapa mahango g'amabara
 marungi g'omutaano gashwekirwe orusaanosaano, ekirikuruga omuri
 kanyaananga. Twashanga ekihuguhugu kihango omu nkuuto. gyer: AKAHOIHO.
 bg: [ebihuguhugu].
ekihuhura-buhuta [ekihúhura-buhuta] z. Ekinyonyi ekiine omunwa
 gw'obwogi. Ku kirikushanga enyamaishwa yaaheza kuhutaara, neesangana,
 kigiteekamaho kigihuhura, efa, kityo kitandika kugirya. km: ekihura-
 buhuta. bg: [ebihuhura-buhuta].
ekihuhuro [ekihúhuro] z. Enyama ebaganwa omuhiigi wa kashatu omu kwita
 enyamaishwa.
ekihumi [ekihumi] z. bg: [ebihumi]. 1) Obutuuro bw'enjoki, omu
 zizaarira zikatamu obwoki. Akaba naahakuura obwoki omu kihumi, enjoki
 zaamutonera

 2) Ekintu kirikwejunisibwa kuhunikamu ebishaarwirwe. Yaaza kwiha oburo
 omu kihumi, yaashangamu embeba. gyer: OMUTIBA.
ekihundu [ekihundu] z. reb: EMPUNDU 1 bg: [ebihundu].
ekihunga [ekihunga] z. reb: EIHUNGA
ekihungabuye [ekihúngabuye] z. reb: EKIKORO 2 bg: [ebihungabuye].
ekihungu [ekihûngu] z. Ekinyonyi kihango kirikutungwa enyama yonka.
 Twashanga ekihungu nikirwana n'akaca, akaaba kaine akaana enkoko. bg:
 [ebihungu].
ekihungungwa1 [ekihungungwa] z. Ekishiisha ky'oburo, omugusha n'ebindi
 ekitarimu njuma. Oburo bwe bwona n'ebihungungwa. bg: [ebihungungwa].
ekihungungwa2 [ekihungungwa] z. Omuntu otaine waabo, orikuraara ahu
 bwairira. bg: [ebihungungwa].
ekihungyeetso [ekihungyeetso] z. Ekikwato ky'okwebingisaho enshohera
 nari obundi bukooko nari kwereetera otubeho. Enshohera ku zaamuganzya,
 yaakoresa ekihungyeetso kuzibinga. bg: [ebihungyeetso].
ekihunyirano [ekihúnyirano] z. Omwana owaazaarwa atakahikire kuzaarwa.
 Omukazi we akazaara ekihunyirano. bg: [ebihunyirano].
ekihura-buhuta [ekihura-buhuta] z. Ekihuhura-buhuta. bg: [ebihura-
 buhuta].
ekihurikizo [ekihúrikizo] z. Ekikwato eki abashaho barikwejunisa
 kukyebera eby'omu mubiri gw'omuntu. Omurwaire bakamutaho ekihurikizo
 kukwata endwara ye. bg: [ebihurikizo].
ekihurugutu [ekihurugutu] z. Ekihorogoto. koz: NK. bg: [ebihurugutu].
ekihuubyo [ekihuubyo] z. Ekipiira ekiri omunda y'ebomba y'egaari nari omu
 bomba y'okwogyesa ente ekikoresibwa kupika omwika nari omubazi
 kushohora. Ekihuubyo ky'ebomba y'egaari ye kifiire nahabw'ekyo
 tarikukora. bg: [ebihuubyo].
ekihuuga [ekihuuga] z. Ekibara kirikwera aha kintu ky'endiijo rangi.
 (Enyana nari ejigija y'ekihuuga nari ebihuuga omu maahwa nari aha
 muhako neeyetwa mpuuga, kandi enimi neeyetwa Ruhuuga). Enumi ye eine
 ekihuuga. bg: [ebihuuga].
ekihuumuro [ekihúúmuro] z. bg: [ebihuumuro]. 1) Obunaku obu omuntu arikuba
 aruhuukiremu aha mirimo ye ya buriijo. Tihariho kwega abaana bakaza omu
 kihuumuro. 2) Eizooba rikuru omu ihanga nari omu diini. Eriizooba kyaba
 kiri ekihuumuro ky'okwijuka okwetegyeka kwa Yuganda.
ekihuura [ekihúùra] z. Eibaara ry'enyamaishwa eriri nk'oruhumbo. bg:
 [ebihuura].
ekihuurika [ekihuurika] z. Omuntu oine akahugye. Omwana we akaba
 ekihuurika. gyer: EMPUGYE. bg: [ebihuurika].
ekihuute [ekihúùte] z. Ekizimba ekirimu amahira. Abantu bakira
 kukyokyesa empindu. Omwana arwaire ekihuute omu kwahwa. bg: [ebihuute].
ekihuuzo [ekihúùzo] z. Ekiti kiraingwa eki barikwejunisa kuteera
 eby'okurya byomire nk'ebihimba, omugusha n'ebindi kwihamu enjuma. Yaaba
 naahuura oburo, ekihuuzo kyahendeka. bg: [ebihuuzo].
ekihwagongo [ekihwagongo] z. Omuntu oshweire omunyabuzaare we.
 Mutabani wa Mwirima n'ekihwagongo, akashwera munyaanya wa nyinento. bg:
 [ebihwagongo].
ekihwahwa [ekihwâhwa] z. Ekikopo kihango n'okukira munonga ekibaizirwe
 omu kiti nari ekibumbirwe omu ibumba, kiine eminwa mihango. Abantu ba
 kare bakaba banywera omu kihwahwa. RT: empaahwa. bg: [ebihwahwa].
ekihwamaino [ekihwamaino] y. Omuntu owaakuzire munonga, otakiine
 maino. Omushaija akuzire hati n'ekihwamaino. bg: [ebihwamaino].
ekihwanya [ekihwánya] z. Ekika ky'ebihaaza (ebyozi) bihango by'emirembe,
 by'eibara rya kinekye; kiine ekishuusha kigumire kirikuhara. Naabugana
 omwana ayeekoreire ebihwanya. koz: KI. bg: [ebihwanya].
ekihwengyere1 [ekihwengyere] z. Omwonyo gw'ebikoote birikwengyengyeta.
 bg: [ebihwengyere].
ekihwengyere2 [ekihwengyere] z. Enkindo zoomire ezi bashatagwire
 bakazitunga aha mugoyi ezi barikwezirika omu manyugunyu, baaba
 nibazina. Baazina bataine ebihwengyere, tibaaboneza. bg:
 [ebihwengyere].
ekihwera-nda [ekihwera-nda] z. Ekigambo ekirikukoresibwa kutsintsina.
 Akabuuzibwa ahu mugyenzi we yaaza, yaabagambira ku yaabaire yaaza omu
 kihwera-nda. bg: [ebihwera-nda].
ekihwero [ekihwero] z. Eihwero. bg: [ebihwero].
ekiibiriro [ekiibiriro] z. Omwanya gw'omu kisharara gurikuteramwamu amaizi
 kandi abaana bakoogyeramu. gyer: EIZIHIRO.
ekiibo [ekíìbo] z. Ekikwato ekirukirwe omu nfunjo n'ebindi,
 ekikoresibwa omu maka, nk'okutamu eby'okurya eby'enjuma. Omukazi wangye
 arukire ekiibo ky'amabara. fum: Akaibo kaza owa nyamugarura. bg:
 [ebiibo].
ekiifa [ekíìfa] z. Ekijuma kirikwera aha muti gw'omwifa; ekiine
 ebijuma bihango kandi bigumire, nibakirya kandi nikyera omu ishwa.
 Twaba tugiire kucwa ebiifa, kwonka twashangayo enjoka twagaruka. bg:
 [ebiifa].
ekiigatwa [ekíígatwa] z. Ebikonde by'enjumiki ebirikuteerwa omuntu omu
 mugongo. Omwana akajuma abahinguzi, baamuteera ebiigatwa. bg:
 [ebiigatwa].
ekiiha-bukuru [ekiiha-bukúru] z. Akashaka kakye kaine otubabi tukye,
 turikuterera waatukwata kandi karikuranda munonga. Nikakira kushangwa
 omu kibira.
ekiihira [ekiihira] z. koz: NK. gyer: EKIKIRIZA. bg: [ebiihira].
ekiihuro [ekiihuro] z. bg: [ebiihuro]. 1) Eby'okurya ebiteekanisiziibwe
 omu iriiro. Bakatugaburira ekiihuro ky'amaani aha bugyenyi bwe.
 2) Oburo bugoyire, buri omu ndiiro. Yaabaha ekiihuro kimwe ky'oburo.
ekiijaija [ekiijaija] z. Ekintu kitari ky'enzaarwa nari ky'obuhangwa omu
 mwanya ogu kirimu. gyer: OMWIJAIJA. bg: [ebiijaija].
ekiijano [ekiijano] y. Omwana ozaariirwe omuka y'omushaija, obwo nyina
 yaaba yaizire n'enda ye. Ogwo mwana n'ekiijano. bg: [ebiijano].
ekiijukizo [ekiijukizo] z. Ekintu ekirikuteebwaho ky'okuguma nibaijukiraho
 ebikuru ebyabaireho enyima. Omushaiaja akabateeraho ekiijukizo,
 ekitaribeeba. bg: [ebiijukizo].
ekiijutsyo [ekiijutsyo] z. Ekiijukizo. bg: [ebiijutsyo].
ekiikarizi [ekiikarizi] y. Omwebembezi weena otairwe aha ntebe, kwonka
 ataine bushoboorozi, arikutegyekyerwa abandi. gyer: EKINYAMWIKIRIRIZA.
ekiina [ekíína] z. Ahantu ahatimbirwemu nari ahafukwirwemu eitaka. Omu
 muhanda harimu ekiina. gyer: OMUHENGYERE. fum: Ekiina ky'aha muryango
 tokyerinda. bg: [ebiina].
ekiinami [ekíínami] z. gyer: EKIFURAMIMBI. bg: [ebiinami].
ekiinamiro [ekiinamiro] z. reb: AMAINAMIRA
ekiinamo [ekiinamo] y. Obunaku bw'obusaasi. Okufa kw'omukaikuru, kukata
 abantu baingi omu kiinamo.
ekiinamo [ekiinamo] z. Obusaasi bw'okufeerwa abantu nari ebintu. Enju ye
 kuyaahiire yaasigara omu kiinamo.
ekiine [ekiine] s. Entsigwa erikuhikaanisa ekintu ekirikugambwaho
 n'ebirikukwataho. Ekicoori ekiine eshisha etakoomire.
 Ekigambo eki nikihinduka kurugiirira
 aha kintu ekiriyo nikigambwaho kiti:
 omuntu oine
 abantu abaine
 omuti ogwine
 emiti eine
 eriino eriine
 amaino againe
 ekisisi ekiine
 ebisisi ebiine
 entaama eine
 entaama eziine
 orugari orwine
 engari eziine
 akameshu akaine
 otumeshu otwine
 obumeshu obwine
 okutu okwine
 amatu againe
 ahantu ahaine
 ogubwa ogwine
 agabwa againe

ekiinikiro [ekíínikiro] z. Ekiziba eki barikwinikamu omugusha. Omushana
 gujwire munonga, ekiinikiro kyahwamu amaizi. bg: [ebiinikiro].
ekiinoino [ekinoino] z. Omwana weena omera amaino g'oruguru atakamezire
 ag'eifo. fum: Arengire ekininoino, takarengire burema. bg: [ekinoino].
ekiinyi [ekíìnyi] z. Ekicweka ky'omu mayasha g'omuntu ekimerwaho enza.
 Aine ekizimba aha kiinyi. Ishekanzi omugore, akamwegyesa kuguma naatega
 enza z'aha kiinyi. fum: Rukundo y'omwana eruga aha kiinyi kya nyina.
 bg: [ebiinyi].
ekiinyina [ekíínyina] z. reb: EKYANYIMA
ekiira [ekiira] z. Ekihika ky'okukunda kukora. Ogu mukazi aine ekiira.
ekiiraguzo [ekiiraguzo] z. Omugusha gwamara kutamu enjuma. Omugusha gwe
 hati n'ebiiraguzo. bg: [ebiiraguzo].
ekiiru [ekiiru] z. Ebintu ebi omushaija arikushashura owa ishezaara
 yaaba atakashariirwe njugano. Akatwara embuzi ibiri z'ekiiru. bg:
 [ebiiru].
ekiiruka [ekííruka] z. Ekintu ky'enziga ekirikugyenda juba nk'emotoka,
 egaari, n'ebindi. Yaizira omu kiiruka kye. bg: [ebiiruka].
ekiirukano [ekiirukano] z. Endwara y'okucugura* nari y'okuhita. Arwaire
 ekiirirukano baamutwara omu irwariro.
ekiisha-mpundu [ekíísha-mpundu] z. Ekikamba kirikurandira aha bindi
 bishaka, kikaba kiraingwa munonga. Embuzi zaarya ebiisha-mpundu. bg:
 [ebiisha-mpundu].
ekiisho [ekiisho] z. Omuntu kureeba ondiijo kubi nk'orikumutengyera
 ebibi. Akamubeeherera aha bandi, boona baamuteera ekiisho. bg:
 [ebiisho].
ekiita-bakazi [ekiita-bakazi] z. Omushana gw'eihangwe, ogwatagata
 munonga gukaremesa abakozi emirimo. Omushana gw'ekiita-bakazi ku
 gwajwaire, abakazi baaguhungira omu nju; baareka ebi baabaire nibakora
 aheeru.
ekiita-mpara [ekiita-mpara] z. Omushana mwingi munonga. Obwo bunaku
 hakaba hajwa omushana gw'ekiita-mpara. gyer: EKIITA-BAKAZI. [ebik:
 Omushana ogu niguzibira empara kurya, zityo zeeshereka omu bibunda
 by'emiti ziimukamu gwatwaza maguru-makye, ziza kurya.]
ekiita-mukago [ekiita-mukágo] z. Embuzi y'omutango ei oha, waaba
 oshweire omuka ei oinemu omukago. Ku agiire kujuga, baamwihamu embuzi
 y'ekiita-mukago. bg: [ebiita-mukago].
ekiitirirwa [ekiitirirwa] z. bg: [ebiitirirwa]. 1) Ekibanda
 ekyombekirwe aheeru, ekitebeekanisiibwe kukorerwamu emikoro. Enjura
 yaashanga abagore batakagiire omu kiitirirwa. 2) Ebiti ebyombekirwe omu
 muringo gw'eirembo, ebi bata omu mihanda nari enkuuto, eby'omugyenyi
 mukuru arabamu baaba nibamutangirira. Baayombeka ekiitirirwa kigumire.
ekiito [ekíìto] z. Ekigarukwamu ky'ekishaakuzo. Yaabateera
 ekishaakuzo, baabura ekiito kyakyo. bg: [ebiito].
ekiitsa-ntomi [ekíìtsa-ntomi] z. Omushaija muhango w'ekikaaka orikukunda
 kurwana. Akatongama n'omushaija ekiitsa-ntomi yaamuteera entomi emwe
 yaagwa ahansi. bg: [ebiitsa-ntomi].
ekiizi [ekiizi] p. Ekigambo ky'omuguutuuro ekikoresibwa kugamba aha
 ky'okunywa kyaba kiriho kingi. ...amaarwa gakaba gari ekiizi.
ekijaburo [ekijáburo] z. Omwonyo gwengire ogurikutsigaraho ente zaaheza
 kurya. Gyenda oreete ekijaburo tukibiikye. bg: [ebijaburo].
ekijagu [ekijagu] z. Ekicweka ky'okutu kw'ente ekishazireho, kikaguma
 nikirengyera. Nikikora nk'akamanyiso k'okugitaanisa aha zindi.
 Orareebireho ente eine ekijagu? bg: [ebijagu].
ekijamba [ekijâmba] z. Amababi mato g'ebihimba agu barikushoroma
 nk'emboga. Ekijamba ekiteekirwe n'ebihimba kinura. koz: NK. gyer:
 EKISHOKOORO. bg: [ebijamba].
ekijegye [ekijégye] z. Ekimera kiri nk'ekituzi kwonka ekitarikuriibwa.
 Abariisa abu twashanga omu bwerere baaba nibazaanisa ebijegye. gyer:
 EKITUZI. bg: [ebijegye]. [ebik: Ebijegye nibikira kumera omu masha
 gw'ente makuru nari omu itaka eririmu orwezo rwingi.]
ekijengo [ekijengo] z. Ekihimbo ekitongyererwa omuntu omwe, abandi
 barikugarukamu. Omweshongozi yaabura enanga, naatongyerera ekijengo.
 koz: ekya kare; NK. gyer: EKYEVUGO. bg: [ebijengo].
ekijerere [ekijerere] z. Ekikooko kirikushushana n'empanju kwonka kyo
 ky'eibondo rihango, ekirikutuura omu mwina; obwire ku burikuba akairima
 kishohora kitandika kucuriza. Abaana bakaba baagiire kwita ekijerere,
 kyahunga kyagaruka omu mwina kyabasiga. km: enjerere. bg: [ebijerere].
ekijongoma [ekijongoma] z. Eky'enyanja. koz: NK; ekya kare. bg:
 [ebijongoma].
ekijoojo [ekijoojo] z. Ekigogo ky'omutumba. Ekijoojo kijunzire. koz: RG.
 gyer: EKIGOGO. bg: [ebijoojo].
ekijorokoma [ekijorokoma] z. gyer: EKIZIRAKOMA. bg: [ebijorokoma].
ekijuba [ekijuba] z. reb: EKIDE bg: [ebijuba].
ekijubwe [ekijubwe] z. gyer: EJUBWE.
ekijugo [ekijúgo] z. Ekifundikizo ky'akacumu nari ekaraamu. Omwana
 yaaha mutaahi we ekaraamu etaine kijugo. bg: [ebijugo].
ekijuguta [ekijuguta] z. Ekinyampimbi. bg: [ebijuguta].
ekijuju [ekijúju] z. N'erindi iziina ry'enkurikizi. gyer: ENKURIKIZI.
 bg: [ebijuju].
ekijujuka [ekijujuka] z. gyer: EKIHAYAHAYA. bg: [ebijujuka].
ekijuma [ekijuma; ekijúma] z. Ekintu ekirikwana aha kimera, ekirugwamu
 embibo kyaheza kuhiisa. Ahingire emiti y'ebijuma aha ka ye. bg:
 [ebijuma].
ekijumeero [ekijumeero] z. Eiraka ry'ente, ku ejumeera neeyenda enyana
 yaayo. Enyana yaahurira ekijumeero kya nyinayo, yaija yaagihikaho
 yaayonka. bg: [ebijumeero].
ekijumo [ekijúmo] z. Ekigambo kibi munonga eki orikugambira omuntu
 kwenda ngu ashaashe. fum: Ekijumo ti kyata eigufa. bg: [ebijumo].
 Ebijumo:
 - ayiima
 - kaabuzibwe
 - kaaname
 - kaate
 - kaateerwe enkuba
 - kabure
 - kabure
 - kabuuzibwe
 - kafe
 - kahwe obugingo
 - kaitwe emi
 - kaitwe enaku
 - kakootokye
 - kakyengyere
 - kanyaare esharishari
 - karindagire
 - kashandaare
 - rwata

ekijunde [ekijúnde] z. bg: [ebijunde]. 1) Ekinuuko ky'ekintu kyona
 namunonga eky'okurya ekisiisikaire. Ekijunde kyabyo nikitushanga
 n'omunju. 2) Ekintu kyona namunonga eby'okurya, ekisisikaire. Ebitakuri
 bye byona n'ebijunde.
ekijungirizi [ekijungirizi] z. Ekyoma ekiheeseirwe okujugutwa omu
 kaabunga, omu iguru owa Rukorera kwetooroora ensi nari kugumizamu kuza
 aha kwezi nari aha nyonyoozi. Omu mwaka gwa 1969, nibwo ekijungirizi
 ky'okubanza kyagiire aha kwezi. RT: ekizungirizi. bg: [ebijungirizi].
ekijunja [ekijunja] z. Kimwe aha byoya birikurengyerera nk'aha mukugiro
 gw'ekijwaro kukireebekyesa gye. Burangiti yangye eine ebijunja
 biraingwa. bg: [ebijunja].
ekijunjuma1 [ekijunjúma] z. Gumwe aha miringo y'ebituzi ebihango.
 gyer: EKITUZI. bg: [ebijunjuma].
ekijunjuma2 [ekijunjúma] z. reb: RWAKINIAGIZI
ekijunjuure [ekijunjéère] z. koz: NK. RT: ekijunjuuzi. gyer:
 EKIJUNJUURI. bg: [ebijunjuure].
ekijunjuuri [ekijunjúùri] z. Ekikooko kirikujunjuuta kirikwiragura
 ekirikukira kutimba emiina omu miti, kikakora obwoki. Twarya obwoki
 bw'ekijunjuuri. koz: KI. RT: ekijunjuuzi. bg: [ebijunjuuri].
ekijurizi [ekijurizi] z. Ekifundikizo ky'ecupa eky'ekyoma ekitaine njora.
 Baaza kutorotoora ebijurizi aha duuka. bg: [ebijurizi].
ekijuuto [ekijúúto] z. Ekiziba ky'amaizi ekirikushangwa omu rufunjo. bg:
 [ekijuuto].
ekijwangye [ekijwângye] z. Ebintu eby'entaburane, emiringo etarikushushana
 ebiri hamwe. Twahinga ebihimba by'ekijwangye. bg: [ebijwangye].
ekijwaro [ekijwâro] z. Omwenda gubaziirwe ogu omuntu arikuta aha mubiri
 kuguzibira kureebwa nari kuguha obutagatsi nk'ekiteeteeyi, empare,
 esaati, n'ebindi. Omwishiki ogwo aine ebijwaro birungi. RT: ekijwaro.
 fum: Ekijwaro kibi kikurabya omu irembo. bg: [ebijwaro].
ekika [ekíka] z. bg: [ebika]. 1) Abantu b'obuzaare bwa haihi
 oburikukomooka omu mushaija omwe. 2) Ebintu bingi ebiine obuzaare.
 Enkoko nizishangwa omu kika ky'enyonyi.
ekikaaka [ekikaaka] z. Omuntu orikuba aine amaani maingi munonga. Ishe
 akaba ari omushaija w'ekikaaka. bg: [ebikaaka].
ekikaari [ekikaari] z. RT: ekikaali. bg: [ebikaari]. 1) Eka ezitiriirwe
 namunonga ey'omukama. Ekika kyabo nibakira kuzaara empasha. 2) Orugo
 rw'emingo; ekisharagaate. gyer: EKISHARAGAATE.
ekikaba [ekikaba] z. Eibara rihango aha mubiri gw'ekintu. Enju ye
 ataireho ekikaba kirikwiragura. bg: [ebikaba].
ekikabire [ekikábire] z. bg: [ebikabire]. 1) Ekintu ekibaire kii amagara
 kyaba kifiire. 2) Ekintu ekirikuzaarwa kifiire. Yaateera ekikabire.
 koz: amakuru g'omuguutuuro.
ekikabuko [ekikabuko] z. Omuringo gw'okugambira omuntu kubi n'amaani. Ku
 baamubuuza esente z'omwonyo yaabateera ekikabuko. bg: [ebikabuko].
ekikaca [ekikaca] z. Akaju aku baabaire bombekyera abaana b'amahasha
 n'abazaire baabo, baamara kuzaarwa batakabakozireho migyenzo. RT:
 ekikaca. bg: [ebikaca].
ekikagate [ekikagate] z. gyer: EKIKAGATO. bg: [ebikagate].
ekikagato [ekikágato] z. Oburo bucwire engingo. Embeba zikarya oburo bwe
 bwabaire ekikagato. gyer: EKIKAGATE. km: ekikagate. bg: [ebikagato].
ekikaijo [ekikáàjo] z. reb: EKIKOIJO RT: ekikaijo. km: ekikoijo. bg:
 [ebikaijo].
ekikama [ekikama] z. Ekinyogori ekirikuzaara ebikooko eby'emiringo
 endiijo nk'ekikama ky'enjoki, ky'encebebe, ky'empazi, ky'enshwa.
 Ekikama ky'enjoki kiba kimwe omu kihumi. bg: [ebikama].
ekikama ky'amaizi [ekikama ky'amaizi] z. Ekikoko ky'omu maizi
 ekirikushushana n'engara ky'ebiguru biraingwa. bg: [ebikama ky'amaizi].
ekikamba [ekíkamba] z. bg: [ebikamba]. 1) Ekishaka kyona ekirikukura
 kirikutemba emiti nari kirikuranda ahansi. Ekikamba kikamutega
 yaatsibantuka. 2) Enyama egumire y'ekikoba. Yaamutuma kugura enyama,
 baamuha ebikamba.
 Amaziina g'ebikamba by'ebishaka
 - Ekibombo (ekimara)
 - Ekibonde

ekikande [ekikánde] z. Omusiri gumazire omwanya muraingwa gutahingirwe.
 Baaza kutema ekikande, nibenda kuhinga oburo. reb: ENDAARA koz: NK. km:
 enkande. bg: [ebikande].
ekikangura [ekikangura] z. gyer: EBIKANGURA. bg: [ekikangura].
ekikano [ekikano] z. Eiraka ririkukorwa omuntu yaateera orurimi aha
 isyoro, yaaba naajuma mutaahi we, nari haaba haine ekyamugwisa kubi. Ku
 yaamwetsire yaamugarukamu n'ekikano. reb: EKIGAYANO bg: [ebikano].
ekikanu [ekikanu] z. Ekicweka ky'omubiri ekiri ahaifo y'enkomo.
 Omushaija akagomoka, yaagira ekikanu. bg: [ebikanu].
ekikapa [ekikapa] z. RT: ekikapu. km: ekikapu. bg: [ebikapa].
 1) Enshaho y'omukono erukirwe omu nkindo nari enfunjo ei beeguramu
 ebintu. 2) Enshaho y'omu ngaro y'abakazi nari abashaija y'okutwariramu
 ebintu. Emyenda ye yaagitwarira omu kikapa.
ekikara [ekikara] z. RT: ekikara. 1) Endwara erikunuukisa omuntu
 omubiri. Omutabani naanuuka ekikara. 2) Ekinuuko kirikuruga aha mubiri
 gw'enjoka yaaba eherize kweshushura. Baanuukirwa ekikara omu kibira
 baatiina baagaruka.
ekikarakare [ekikarákare] z. Omuringo gw'ekishogashoga kiraingwa
 kirikwereruka. Tema ekyo kikarakare kirugye omu musiri. gyer:
 EKISHOGASHOGA. km: ekikarikari. bg: [ebikarakare].
ekikaranga [ekikaránga] z. Oruhiira orutakamezirwemu binyaatsi. Baaza
 kusheenya enku omu kikaranga. bg: [ebikaranga].
ekikaru [ekikaru; ekikáru] z. Emijwarire y'okushonshoreka ekicweka
 ky'esaati ekya ifo omu mpare. Abaana b'eishomero baragiirwe kutsiba
 ekikaru. bg: [ebikaru].
ekikatu [ekikatu] z. km: ekikato. bg: [ebikatu]. 1) Ekikwato
 ky'abashaho ky'okutaahisa omubazi gw'amaizi omu nyama nari ahandi omu
 mubiri. 2) Omubazi ogurikuheebwa omu kwejunisa ekikwato nk'eki.
ekikazi [ekikázi] y. Ekihangwa kyona ekirikwana nari ekirikuzaara
 ekyana.
ekikindigiti [ekikindigiti] z. Ekijwaro kigufu. Akaija ajwaire
 ekikindigiti. bg: [ebikindigiti].
ekikindure [ekikindúre] z. Ekintu kyona eki bakindura. Reetaho ekikindure
 kimwe ky'ekiti tukitware. bg: [ebikindure].
ekikiriza [ekikiríza] z. Omwanya ahi baiha enzito. Ebikiriza bikaremesa
 omuhiigi kwiruka omu ruhiira. reb: EKIIHIRA; EKIIHIRO koz: KI. bg:
 [ebikiriza].
ekikoba [ekikóba] z. RT: ekikoba. bg: [ebikoba]. 1) Oruhu rw'omubiri
 gw'omuntu nari enyamaishwa namunonga rwaba rwezingire. 2) Ekicweka
 ky'omuguta.
ekikoco [ekikoco] z. Ente ekuzire munonga. Ente y'ekikoco
 oragireebireho? bg: [ebikoco].
ekikoijo [ekikóìjo] z. Ekihingwa ekiine empimbi y'amaizi garikunuriirira
 munonga, agarikukorwamu shukaari. Omushaija yaahenda ekikoijo
 ky'okunena. gyer: EKIKAIJO. bg: [ebikoijo].
ekikoko [ekikóko] z. bg: [ebikoko]. 1) Ekishushu ky'omuti. Obumwe
 abantu bateekyesa ebikoko by'emiti omu mwanya gw'enku. 2) Ekishushu
 ekyomeire aha mutwe gw'ekironda kirikukira. gyer: EIKOOKO.
ekikomanyo [ekikómanyo] z. Ekiti eki barikukiika aha bindi baaba
 nibazitira orugo kwenda ngu ruhame. bg: [ebikomanyo].
ekikomba [ekikómba] y. reb: ENKOMBA
ekikomera [ekikomera] z. bg: [ebikomera]. 1) Orugo rw'emingo nari
 obukangwa; ekisharagaate. 2) Akatare karikutunda rimwe nari kabiri omu
 kwezi. Baaza kugura ente omu kikomera. gyer: AKATARE. [ebik: Eiziina
 rikaruga aha kukomera ente omu rugo ngu zitagyenda.]
ekikomo [ekikomo] z. Eiziina ry'ebyoma by'emiringa y'aha mikono. Boona,
 nyinabo akabagurira ebikomo. RT: akakomo. bg: [ebikomo].
ekikomoorozo [ekikomoorozo] z. koz: ti kya butoosha. gyer:
 EKISHUMUURUZO. bg: [ebikomoorozo].
ekikompora [ekikompora] z. Ekisasi kihango ky'embundu ekirikushushana
 n'omukaanaana gw'ekitookye aha munwa gwayo. Nikiteera hare munonga
 kishiisha ahi kyagwa. Ekikompora kikateera enju ya Peetero, yaaba
 obusaasingo. koz: ekiijaija. RT: ekikompora. bg: [ebikompora].
ekikomyo [ekikomyo] z. Ekiti kirikukozesibwa kukomaga ekitooma.
 Omukomagi akaronda ekikomyo kye kyabura. bg: [ebikomyo].
ekikonda [ekikonda] z. Ekicwante kikwataine, nk'ekyo ekirikucwerwa
 owaasiiba aha mushana naahinga nari naagyenda, akagira eiriho ringi.
 Omugurusi akoroire munonga yaihayo ekikonda aha maraka. bg: [ebikonda].
ekikondo1 [ekikondo] z. RT: enkondo. bg: [ebikondo]. 1) (Omu kwombeka)
 empimbi y'omuti erikutsimbwa omu kiina kwemerera burunga, kukomerwaho
 embazi. Yaaza kwatsa ebikondo by'okwombekyesa. 2) Ekintu kyona
 ekitsimbirwe ekirikubaasa kukomerwaho nari kworekyerwaho ekindi -
 ekikondo: ky'okukora sengenge, kya baature omu motoka, kya mahiro,
 n'ebindi. 3) (Omu muzaano gw'omupiiira) kimwe aha biti bibiri
 ebirikukomeererwaho omuraba ahamutwe omu kukora enyomyo za gooro omu
 kishaayi. Omupiira gwateera ekikondo gwagaruka omu kizaaniro.
ekikondo2 [ekikôndo] z. Ekiti kikye ekibaijwa bugazi ekyabaire
 kikoresibwa kuragura. bg: [ebikondo].
ekikondooro [ekikondóóro] z. Omwenda ogurikurengyera aha mweziriko.
 Yaaba naaza kwatsya omu muriro, ekikondooro kye kyarsya. bg:
 [ebikondooro].
ekikondoozo [ekikóndoozo] z. Obuti nari obunyaatsi bukomairwe hamwe
 oburikukoresibwa kuboneza omwanya okutsindika ebisingo aheeru. Omwana
 yaamuteganisa, yaamuteeza ekikondoozo. koz: KI. bg: [ebikondoozo].
ekikongi [ekikôngi] z. RT: ekikonge. bg: [ebikongi]. 1) ekitsintsi.
 2) Omuntu ow'ekitiinisa nainga ow'ekitiinwa. Baamutsigira ki mishi, ka
 n'ekikongi nka bariya? koz: amakuru g'omuguutuuro.
ekikongoro [ekikóngoro] z. Ekikooko kikye aha kiharara, kirikuguruka kiine
 amaisho mahango n'amapapa ag'omunda garikutukura. Abariitsa baahiiga
 ebikongoro eizooba ryona. gyer: EKIHARARA. bg: [ebikongoro].
ekikonko [ekikônko] z. bg: [ebikonko]. 1) Empimbi y'ekicoori nari
 omugusha. 2) Omusiri ogushaarwirwemu omugusha nari ebicoori. Enkoko
 ziri omu kikonko ky'ebicoori. gyer: EKICOORICOORI.
ekikoobe [ekikóòbe] z. Eiraka eririkuteerwa waaba obumburikire engaro
 okazihuuhamu zikagamba. Ebikoobe bikira kuteerwa abariisa. bg:
 [ebikoobe].
ekikoohe [ekikóòhe] z. Omwenda gw'abakazi barikukira kwezirika gwine
 obujunja aha mukugiro, nari ogu Abahima barikukira kwefubika, namunonga
 baaba bariisize. Omukazi we aguzire ekikoohe kirungi. RT: ekikoohi. bg:
 [ebikoohe].
ekikooko [ekikóóko] z. Ekihangwa ekirikugyendesa enda nari ekiine
 amaguru maingi nainga ekirikuguruka, kaingi ekitaine shagama. reb:
 EBIKOOKO bg: [ebikooko].
ekikoomi [ekikóómi] z. Ekikuku ky'omuriro. Omwana yaagwa omu kikoomi
 ky'omuriro. RT: ekikoomi. km: enkoomi. bg: [ebikoomi].
ekikoora [ekikoora] z. Eibabi rihango ry'etaabe, ryaba riri ribisi.
 Omukaikuru yaarya ekikora ky'etaabe, yaakihunika omu itama. bg:
 [ebikoora].
ekikooreera [ekikóóreera] z. Omusiri ogu bashaarwiremu ebihingwa,
 nk'ebihimba, obushaza, ebicoori, n'ebindi. Kiri kikooreera ky'ebicoori
 n'eky'oha? Yaagaruka omu kikooreera kuhumbuuzamu otucoori. bg:
 [ebikooreere].
ekikooreere [ekikóóreere] z. reb: EKIKOOREERA bg: [ebikooreere].
ekikoote [ekikoote] z. Eitaka ryomire eryekwatsire ekitori. Yaamuteera
 ekikoote, kyamwata omutwe. reb: EKINOMBE 1 koz: NK. bg: [ebikoote].
ekikopo [ekikópo] z. RT: ekikopo. bg: [ebikopo]. 1) Ekikwato
 ky'okunyweisa ekikozirwe omu kyoma, eibumba, ekiti nari ekipiira,
 kaingi ekiine omukono. Yaamuha ekikopo kimwe ky'amaarwa gaahwamu.

 2) Ekikwato ky'ekyoma ekirikuhakanirwa omu mizaano.
ekikoro1 [ekikoro] z. RT: ekikoro. bg: [ebikoro]. 1) Ekirundo
 ky'amabaare. 2) Eibaare ririmu obwina eribakira kukuubisa ebigyere.
 Ekikoro kyangye nkakiiha Muko. 3) Amabaare agu orwongoto rw'okuzimu
 rwajumbwire, ahaiguru gakahora. Muhingye nimurundaana amakoro aha
 kihinga.
ekikoro2 [ekikóro] z. Ekintu kibi munonga eki waakora ondiijo muntu.
 Bakamukora ekikoro. bg: [ebikoro].
ekikoro3 [ekikóro] z. reb: EKITSINTSI 2) bg: [ebikoro].
ekikoroogyero [ekikoroogyero] z. Omuhanda muhango oguzitiire,
 ogurikurabwamu amatungo namunonga ente. Tiiwe waagizire ngu nyokwenkuru
 akaba asheenyera enku, omu bikoroogyero bya Kashenshero? gyer:
 EKIHANDAGAZI. bg: [ebikoroogyero].
ekikorwa [ekíkorwa] z. Ekintu kibi nari kirungi eki ekintu ekindi nari
 omuntu, yaakora. Ekikorwa ekyo ky'obwibi, kikagayisa eka yaabo yoona.
 RT: ekikorwa. bg: [ebikorwa].
ekikoyooyo [ekikoyooyo] z. reb: ENKOYOOYO bg: [ebikoyooyo].
ekiku [ekíku] z. Ekimera kiine obutakuri bw'omugaju; nibabwanika,
 bukiheza kwoma, babuhonda babusamu akasaano aku barikujwanzya omu
 majuta bakeesiiga. koz: KI. bg: [ebiku].
ekikubyo [ekikúbyo] z. Eiziina ery'ekyeterero, eritari rya butoosha.
 Birundura bya ishe-Kateete nya mbaju ihiga emungo n'ekikubyo
 ky'empitsi. bg: [ebikubyo].
ekikuku [ekikúku] z. bg: [ebikuku]. 1) Ebinyaatsi bingi birunzire
 omutuumo bakabitamu omuriro. Muhogo eyokize omu kikuku enura. 2) Ebintu
 birunzirwe hamwe. Ekikuku kye ky'amabaare yaakiguza.
ekikukuzo [ekikukuzo] z. Abantu baingi nari enyamaishwa, nk'ente, zaaba
 ziri hamwe ziba ekikukuzo. Ziri ti nte, n'ekikukuzo! Hakaija ekikukuzo
 ky'abantu baatugwamu tutabeetegire. Akareeta abakwe, bari bakaba bari
 ekikukuzo. bg: [ebikukuzo].
ekikumba [ekikumba] z. Ekicweka ky'omugusha ekirimu enjuma. Gyenda
 oreete ebikumba ebiri omu kitara, obe nibyo waahuura. gyer: EKISHIISHA.
 bg: [ebikumba].
ekikumiiriro [ekikumiiriro] z. Ahu ente zirikukumirirwa, nk'omu
 kuzoozya nari omu kuzengyera. Ekikumiiriro kikaba kikye ente zaatana
 omuriisa, zaayata obwato. bg: [ebikumiiriro].
ekikumu [ekíkumu] z. Ekyara kishaija ky'ebyara by'engaro z'omuntu.
 Arwaire entunika aha kikumu. RT: orukumu. bg: [ebikumu].
ekikunga-musisa [ekikunga-musísa; ekikúnga-musisa] y. Abantu baingi
 munonga abari hamwe. Aha iramizo haaba hariho ekikunga-musisa
 ky'abantu.
ekikungu [ekikúngu] z. Ekituumo kihango ky'eitaka ekibumbirwe omushwa;
 ebikungu bikira kushangwa omu bwerere, kandi obundi bimerwaho obutuzi
 (obunegyere). Baaza kwita obutuzi aha kikungu, baashangaho enjoka. bg:
 [ebikungu].
ekikunguutsi [ekikungúútsi] z. reb: EBIKUNGUUTSI bg: [ebikunguutsi].
ekikunkuri [ekikunkuri] z. Ekintu ekicwirweho omutwe. Enkoko baagisharaho
 omutwe, yaasigara eri ekikunkuri. Omuhoro guhendekire, haasigara
 ekikunkuri kyonka. RT: ekikunku. bg: [ebikunku].
ekikunta [ekikunta] z. Omwenda gukuzire. Ebikunta by'omwana byateerwa
 enjura. RT: ekikunta. km: ekikuuta. bg: [ebikunta].
ekikurikuri [ekikurikuri] z. reb: EBIKURIKURI bg: [ebikurikuri].
ekikuru [ekikúru] y. (Ekintu) ekyabandiize ebindi, ekirikurira ebindi,
 eky'emyaka mingi, ekirikukiza ebindi omugasho nari
 ekitiinisa/ekitiinwa. Ekikuru omu bi yaagamba, n'abantu kukundana. RT:
 ekikuru.
 Nikihinduka kurugiirira aha kirikuba
 nikigambwaho kiti:
 omutabani omukuru
 abatabani abakuru
 omwanya omukuru
 emyanya emikuru
 oruseenene orukuru
 enseenene enkuru
 akataama akakuru
 obutaama obukuru
 otutebe otukuru
 enshaaki enkuru

ekikuruma [ekikúruma] z. (Omu bantu n'omu nyamaishwa) ekicweka ky'omubiri
 eky'omunda, ekirikushangwa enyima y'embaju aha rubaju rwa bumosho,
 bumwe na bumwe ekirikuhaga ahabw'omushwija gw'ensiri, kikaba ekibaare.
 Ekikuruma kye kikarwara, kyamunyangaraza. koz: KI. RT: ekikurumo. km:
 ekikurumo. bg: [ebikuruma]. [ebik: Omuntu ku arwara ekikuruma, bagira
 ngu arwaire ekibaare.]
ekikurumo [ekikurumo] z. reb: EKIKURUMA bg: [ebikurumo].
ekikurumuriro [ekikurumuriro] z. km: ekikurumururo. bg: [ebikurumuriro].
 1) Omuhanda ogutairweho omutunga ahabw'okuharura ebinyaatsi, eitaka,
 n'ebindi. Baabyara emiti omu kikurumuriro. 2) Ekikururiro.
ekikururiro [ekikúruriro] z. Ekibandiro eki baarabyaho ebintu.
 Ekikururiro ky'emiti y'okuzitiza, nikyo twarabamu. gyer: EKIHANDAGAZI.
 bg: [ebikururiro].
ekikuruza [ekikuruza] z. Abantu baingi barikugyendera omu mushororongo
 beegwire ebitenga barikubitwarira omuntu. Bagiire omu kikuruza,
 baaraarayo. bg: [ekikuruza].
ekikuubiso [ekikuubiso] z. bg: [ebikuubiso]. 1) Eibaare ry'okukuubisa nari
 kunaabisa. 2) Ekintu kyona, nk'ekikongoriro (ekinenera), eki waakoresa
 omu kukuuba ekindi. reb: EKIBAARE
ekikuujuure [ekikuujúùre] z. Ahantu ahakunduukire obunyaatsi nari
 obwoya. Ente ahabw'okuraba munonga aharuguru y'eka, hakuutukire haaba
 ekikuujuure. bg: [ebikuujuure].
ekikuunyu [ekikúùnyu] z. bg: [ebikuunyu]. 1) Enzina eyaabaire eriho
 ey'okucunda n'okuzunguza enda. Nyekiro baraire nibazina ekikuunyu.
 2) (Omu kyeshongoro) ahantu aha rwagati aharikukira kweshongorwa
 n'okuzinwa n'amaani, bwanyima kikagyenda nikihongoza.
ekikuura [ekikúúra] z. Entega y'eishokye, ahi ebicweka ebimwe
 orikurimariraho kimwe, ahandi rikasigaraho. Omwishiki baamutega
 ekikuura. bg: [ebikuura].
ekikuuri [ekikuuri] z. reb: EKIGINGI koz: NK. bg: [ebikuuri].
ekikuuta [ekikuuta] z. reb: EKIKUNTA koz: KI. bg: [ebikuuta].
ekikwangara [ekikwangara] z. Ekintu ekikozirwe kureebeka
 nk'eky'omuhendo kunu kitagwine. Esente z'ekikwangara n'ezo ezirikuba
 zifiire. Ezo sente ezi wampa tindikuzenda n'ebikwangara. RT:
 ekikwangara. bg: [ebikwangara].
ekikwato [ekikwâto] z. Ekikwatwa ky'okurwanisa nk'omuhoro, enkoni,
 omusyo, n'eicumu. Aine ebikwato bingi by'omunju. Bakaba batutuma
 ebikwato by'okutwara aha ishomero, nk'efuka n'emihoro. RT: ekikwato.
 km: ekikwatwa. bg: [ebikwato].
ekikwatsi1 [ekikwâsi] z. Akooma aku barikukoresa kwiha emira nari eihwa,
 kaine akatwe k'omunwa gushongoize; obundi bakakwatisa emyenda.
 Ekikwatsi kyamucumita, yaajwa. RT: ekikwaso. bg: [ebikwatsi].
ekikwatsi2 [ekikwâtsi] z. Ekimera ky'omu ishwa ekirikushakamba; kiine
 engingo aha mpimbi; ebirabyo byakyo birikweruruka byebumbire. Nibikwata
 aha bijwaro nari aha mubiri gw'ebyoya by'amatungo. Entaama yaija eine
 ebikwatsi aha nda. bg: [ebikwatsi].
ekikye [ekíkye] y. Ekigambo ekirikworeka obukye bw'ekintu.
 Nikihinduka kurugiirira aha kirikuba
 nikigambwaho kiti:
 omwana omukye
 abaana abakye
 omuti omukye
 emiti emikye
 eryato erikye
 amaato amakye
 ekitabo ekikye
 ebitabo ebikye
 embaata enkye
 embaata enkye
 orutambi orukye
 entambi enkye
 akatabo akakye
 obutabo obukye
 otuntu otukye
 okuguru okukye
 amaguru amakye
 ahantu ahakye
 oguhara ogukye
 agahara agakye.

ekikyerakyembe [ekikyerakyembe] z. Omuhoro gukuzire gufiire obwogi ogu
 batakikoresa, obundi gwijwireho omucuucu n'omukyerenyo. Ndeetera ekyo
 kikyerakyembe kyangye ky'omuhoro. bg: [ebikyerakyembe].
ekikyerakyere [ekikyerákyere] z. Orusharara nari orufunjo, oru baaheza
 kukyeramu obunyaatsi nk'omugugu, omubimbiri, n'ebindi. Orufunjo
 barutemiremu obunyaatsi rwatsigara ruri ekikyerakyere. bg:
 [ebikyerakyere].
ekikyere1 [ekikyére] z. Ekikooko ky'omu maizi nari aha butaka, kiine
 amaguru maraingwa g'enyima, nikigyenda nikigurukyera. Ekikyere
 kyaguruka kyayetobeka omu maizi. cob: Ekikyere kikaribatwa ente kyagira
 kiti, "eki oraakunde mahembe". gyer: ORUTUGU; ORUTOORI. fum: Ekikyere
 kikabura omukira kiine obwesigye ngu maarimi niwe agwine. Obuzoora
 maisho bw'ekikyere tibuzibira maizi kutahwa. bg: [ebikyere].
ekikyere2 [ekikyere] z. Esente z'ekyoma. koz: KI. bg: [ebikyere].
ekikyereranwa [ekikyereránwa] z. Okwezi kurikufumuka buri haihi
 kusheesha. Ekikyereranwa kireebwa bakye, ababa bagurukire kare. koz:
 NK.
ekimaasho [ekimaasho] z. Omuzaano gw'okurekyera emango zishongoize,
 kuteeba ahantu hamwe. Omutsigazi Kaamuntu niwe yaasinga ekimaasho.
 gyer: EKITEEBERO. bg: [ebimaasho].
ekimaayuuki [ekimaayuuki] z. Omuntu orikutwaza nk'ohungutukire. Ekyana
 eki nikyenda kuba ekimaayuuki. bg: [ebimaayuuki].
ekimama [ekimáma] z. Rukundo nari esaasi y'ebishuba. Eshi, omushaija
 ogu aine ekimama! Yaija naayeteeza ekimama, kunu asiibire naamusheka.
 reb: EKIMAMO koz: NK.
ekimamaara [ekimamaara] z. bg: [ebimamaara]. 1) Ekishushani ekiri
 nk'omuntu, eki barikutsimba omu musiri kutiinisa enyonyi ngu zitarya
 emisiri. Akozire ekimamaara kiri nk'omuntu. 2) Omuntu w'omushema
 otarikwetegyereza.
ekimamo [ekimamo] z. reb: EKIMOMO koz: KI. km: ekimama.
ekimamuki [ekimámuki] z. Omukazi otarikwetamu kitiinisa. N'enki ka
 nooyenda kuba ekimamuki? bg: [ebimamuki].
ekimanyane [ekimanyáne] z. Entwaza y'okutaahataaha omu muntu n'ebintu bye,
 atakwikiriize. Nyowe naagira ngu, munyiheho ekimanyane mukitware
 owaanyu.
ekimara [ekimára; ekímara] z. Ekishaka kiine ebitakuri omu mizi,
 ekirikurugwamu omubazi gw'efaana. Ku baamufuutire ekimara efaana
 zaakira. bg: [ebimara].
ekimariro [ekimariro] z. bg: [ebimariro]. 1) Ekicweka ky'ekizaaniro ahi
 barikutandikira omupiira omu kuzaana. Akagwa haihi n'ekimariro,
 yaahonoka amaju. 2) Omwanya ogu barikuhendereraho omuzaano gw'okwita
 akapiira. Naaza kumuteera akapiira, naashanga yaahikire aha kimariro.
ekimasha [ekimasha] z. Enumi nto kwonka y'amaani erikutandika kwenda
 kwemya. Enumi ye y'ekimasha yaagwa omu kiina. gyer: ENUMI. bg:
 [ebimasha].
ekimata [ekimata] z. Ekintu kyona ekimatsire, nk'ebyondo, emboga nari
 enyama y'ebishaju. Omucuuzi gw'enyama y'entaama ku guhora, ebishaju
 bikwata biba ekimata. gyer: KUMATA.
ekimbirimbiri [ekimbirímbiri] z. reb: EKIMBURIMBURI bg: [ebimbirimbiri].
ekimburaburingwa [ekimburaburíngwa] z. reb: EKIMBURIMBURI bg:
 [ebimburaburingwa].
ekimburimburi [ekimburímburi] z. Omuntu nari ekintu ekitaine bicweka
 bimwe by'omubiri, nainga ekirikuzaarwa ebicweka bimwe bitariho nari
 biri ahandi ahu bitashemereire kuba. reb: EKIMBURABURINGWA km:
 ekimbirimbiri; ekimburingwa. bg: [ebimburimburi].
ekimburingwa [ekimburíngwa] z. gyer: EKIMBURIMBURI. bg: [ekimburingwa].
ekimbuuro [ekimbuuro] z. Abantu nyamwingi beeteeraine omu mwanya gumwe.
 Aha iramizo hariho ekimbuuro ky'abantu. bg: [ebimbuuro].
ekime [ekime] z. reb: ORUME 1
ekimera [ekímera] z. Ekintu kyona ekimezire omu itaka, nk'ebinyaatsi,
 ebiti, n'ebindi. Ekyoga-nyanja ni kimwe aha bimera ebi yaaba naakuura
 omu musiri. RT: ekimera. bg: [ebimera].
ekimererezi [ekimerérezi] z. Omuntu omezire enju akiri muto. bg:
 [ebimererezi]. 2) Eishokye eririmu enju omu muntu muto. Enju ezi
 omutsigazi aine omu mutwe n'ekimererezi, buzima takahikire aha myaka
 y'okumera enju.
ekimironko [ekimirónko] z. Ekicweka ky'omumiro ekiri nk'akagufa,
 ekirikuguma nikitemba nikishuuma, omuntu yaaba naagamba nari naamira.
 Nikyo beeta rujuga. Omwana w'omwojo waamureeba ekimironko, omanye ngu
 akuzire. RT: ekimironko. bg: [ebimironko].
ekimomo [ekimómo] z. bg: [ebimomo]. 1) Eibaare ry'ekinombe rihango.
 Ekimomo nikyo kyamuhutaaza. 2) Ekicweka ky'eitafaari. Rundaana ebyo
 bimomo, nitwija kubikoresa nyensya.
ekimoomo [ekimóómo] z. N'erindi iziina ry'entunguuta. reb: ENTUNGUUTA
ekimooto [ekimóóto] p. Emigambire ei ebigambo birikuraba omu nyindo;
 ekinyaanyindo. Omushaija ogwo naagamba ekimooto. gyer: ORUNYAANYINDO.
ekimosho [ekimosho] p. Omuntu w'ekimosho: omuntu orikukira kukoresa
 omukono ogu abaingi batariisa; ow'ekitaamosho. Yaakuteera eibaare rya
 kimosho, nookahurira.
ekimuga [ekimúga] z. Omuntu oremahaire. Omwana we omukuru akaba
 ekimuga. reb: EKIBIMBA bg: [ebimuga].
ekimunyu [ekimunyu] z. Ebimunyu n'ebikooko ebirikwenda kushushana
 n'empazi ebirikutuura omu kishwa. Ekimunyu kyamuruma ekibunu. km:
 emunyu; ekisaamunyu. bg: [ebimunyu].
ekimuri [ekimuri] z. RT: ekimuri. bg: [ebimuri]. 1) Ekicweka ky'ekimera
 ekirikushangwa omu mataagi, eky'erangi erikutaana aha y'amababi,
 ekihimwamu enjoki, nabwanyima kikazaarukamu ekijuma; ekirabyo.
 2) Ekimera ekihingirwa okureebekyesa gye ahantu ahabw'ebirabyo byakyo.
 Omutsigazi akabyara ebimuri aha nju ei yaayombekyeire ishe. koz:
 amakuru g'omuguutuuro. 3) Omwishiki murungi munonga. Omwishiki owaija
 aha, n'ekimuri. gyer: EKIRABYO.
ekimwari [ekimwari] y. Okusheka ekimwari: Okusheka amaino goona
 gakahwayo, gakareebeka. Yaasheka ekimwari.
ekimwe [ekimwe] y. Ekigambo ekirikumanyisa ekintu ekiri kyonka
 ekitaine kigyenzi kyakyo.
 Nikihinduka kurugiirira aha kirikuba
 nikigambwaho kiti:
 ekigambo enyogyezi
 omuntu omwe
 abantu abamwe
 omuti ogumwe
 emiti emwe
 eizooba erimwe
 amazooba agamwe
 ekiti ekimwe
 ebiti ebimwe
 ente emwe
 ente ezimwe
 akaato akamwe
 ogute ogumwe
 agate agamwe
 ahantu ahamwe

ekimweija [ekimwéìja] y. Ekigambo ekirikumanyisa ekintu ekindi eki
 eiziina ryakyo ritaagambwaho. Okuguru okumweija nakwo kuhendekire. koz:
 NK.
 Nikihinduka kurugiirira aha kirikuba
 nikigambwaho kiti:
 omuntu omweija
 abantu abamweija
 omuti ogumweija
 emiti emweija
 eryato erimweija
 amaato agamweija
 ekyaro ekimweija
 ebyaro ebimweija
 enkoko emweija
 enkoko ezimweija
 oruhu orumweija
 empu ezimweija
 akaato akamweija
 obwato obumweija
 otwizi otumweija
 ogute ogumweija
 agate agamweija
 ahantu ahamweija.

ekimyamya [ekimyámya] z. RT: ekimyamya. bg: [ebimyamya]. 1) Obushera
 obuteire n'amamya, obukiri buto kandi obunuzire munonga. Nyweire
 obushera bw'ekimyamya nyomwebazyo. Omu bugyenyi baatuha obushera
 bw'ekimyamya, nibwo tusiibireho.
ekinaabiro [ekinaabiro] z. Omwanya gw'okwogyeramu. Yaaza omu kinaabiro
 yaatsiibayo. RT: ekinaabiro. bg: [ebinaabiro].
ekinagiro [ekinágiro] z. Omwanya ogu barikwataho ebisingo nari ekumbwe.
 Enshohera zaaba ziri nyingi aha kinagiro. bg: [ebinagiro].
ekindi [ekîndi] y. Ekigambo ekirikumanyisa ekintu ekitari aho nari eki
 otakagambireho.
 Nikihinduka kurugiirira aha kirikuba
 nikigambwaho kiti:
 omuntu ondi
 abantu abandi
 omuti ogundi
 emiti endi
 eizooba erindi
 amazooba agandi
 ekiibo ekindi
 ebiibo ebindi
 ente endi
 ente ezindi
 oruhanga orundi
 empanga ezindi
 akatunda akandi
 obutunda obundi
 otutunda otundi
 ogubuzi ogundi
 agabuzi agandi
 ahantu ahandi

ekine [ekine] z. reb: EKITIGU RT: akane. bg: [ebine].
ekinenera [ekinenera] z. reb: EKIGUGUNIRA koz: KI. bg: [ebinenera].
ekinengye [ekinengye] z. reb: EKIRENGYE bg: [ebinengye].
ekingutiira [ekingutiira] z. Emirundi mingi, ei ekintu kirikwiziramu
 kikurataine. Enaku zikamuteera zaamwasha, zaamubeera, ekingutiira.
ekiniga [ekiniga] z. Obusaasi bw'aha mutima n'ebiteekateeko,
 oburikureetwaho ekintu ekyakubiihiza. Omushaija yaagira ekiniga,
 yaateera mugyenzi we ahabw'okumujuma. reb: ENGUNGU RT: ekiniga. fum:
 Ekiniga kitateire, kiba omwehoto. Omunyakiniga aita ebye. bg:
 [ebiniga].
ekiniini [ekinííni] z. Ekikooko kirikugyendesa enda, kiri nk'ekinyogori
 kihango; kiine engingo aha mubiri, n'akantu kari nk'eihwa aha kibunu.
 Nikikira kushangwa omu bihingwa nainga omu miti. Enkoko yaarya
 ekiniini. bg: [ebiniini].
ekinimba1 [ekinîmba] z. Ekintu kyona eki amatungo garikuriiramu omwonyo.
 Ekinimba kyatsigara ahu twaba nitweshera ente. bg: [ebinimba].
ekinimba2 [ekinîmba] z. bg: [ebinimba]. 1) Ekiti ekiine omuhanda rwagati
 ekirikukorwamu omukuri. Yaaza kutema ekinimba ky'okukoramu omukuri.
 2) Omukuri muhango, muraingwa gw'eiraka rihango. Abeeshongozi bateire
 engoma n'obukyenkye n'ekinimba, byareeta amaraka marungi.
ekininga [ekininga] z. Omuntu otakuzire omu kyemerero, nk'oku emyaka ye
 eri. Akazaara ebininga byonka. bg: [ebininga].
ekiningu [ekiningu] z. Ekintu kigufu. bg: [ebiningu].
ekinkumu [ekînkumu] z. Akamanyiso k'okumanyiraho omuntu akarikuteebwa
 aha rupapura n'ekyara kishaija ekisiigireho bwino. Baamugira ngu ateeke
 ebinkumu aha baruha babone kugitwara. RT: ekinkumu. bg: [ebinkumu].
ekinkurinkuri [ekinkurinkuri] z. Ekintu nari omuntu otakuzire nk'abandi,
 ari mugufu munonga. Akazaara ekinkurinkuri. bg: [ebinkurinkuri].
ekinogoro [ekinógoro] z. Oruhanga ruraingwa oruri ahansi y'omugongo.
 Ariisiize omu kinogoro. bg: [ebinogoro].
ekinombe1 [ekinombe] z. reb: EKIKOOTE bg: [ebinombe].
ekinombe2 [ekinombe] z. Omwanya ogu barikutimbamu ebintu nk'omushenyi,
 eibumba, omwonyo, efeeza, n'ebindi. Abashaija baraire omu kinombe. RT:
 ekirombe. km: ekinombe. bg: [ebinombe].
ekinongoro [ekinóngoro] z. Oruhanga oruri hare munonga, omunda y'omugongo.
 Amaka gaabo gari okwo omu kinongoro, enyima y'emigongo.
ekinongye [ekinongye] z. Omunwa gw'ekitookye ogurikuba gufiire. Orwangoma
 rwona rwaba ruriho ebinongye byonka. bg: [ebinongye].
ekinoono [ekinóóno] z. Ekyara ky'enyamaishwa endya bunyaatsi.
 Baamuteekyere ekinoono ky'ente. koz: KI. gyer: OMUNOONO; EMBAARE. bg:
 [ebinoono].
ekinosi [ekinósi] z. (Omukundi) ogwinemu ekihengyere ahansi y'oruhu,
 aharikurabwa orura gukatuuma. Omwana we aine ekinosi kihango. bg:
 [ebinosi].
ekintu1 [ekintu] z. Ekyo kyona ekirikubaasa kumanywa. RT: ekintu. bg:
 [ebintu].
ekintu2 [ekintu] z. 1) Oburwaire bw'okuguubwa kubi omunda; enda
 ekazimba ekaguma neeruruma; neekurya, nooyemyoora. Eki nikyo barikweta
 ekintu ky'omunda. Ebi nyowe tindikubiryaho, nibindwaza ekintu.
 2) Ekirwaire. gyer: EKIRWAIRE.
ekinuubure [ekinúúbure] z. Ahantu nari ekintu ekirugireho oruhu. Akagwa
 yaahutaara, yaagira ekinuubure aha kuju. bg: [ebinuubure].
ekinuuko [ekinúúko] z. Orwoya rubi orurikuruga aha kintu kijunzire, nari
 kisiisikaire. Ahaifo aho hariho ekinuuko, embwa efeereireho. gyer:
 ENCUUHO. bg: [ebinuuuko].
ekinuuna [ekinúùna] y. Ekikwato kitaine bwogi, nk'efuka, omuhoro,
 omusyo, n'ebindi. Otaijana omuhoro gwawe, n'ekinuuna.
ekinya [ekinya] z. Ekikooko ky'amaguru magufu, kirikushusha
 nk'ekirikugyendesa enda, ky'omubiri gurikunanata, ky'omukira muraingwa.
 Enkoko yaita ekinya. cob: Ekinya bakakitemaho omukira kyagira kiti,
 "Ebishi naahiirwa mwampindura omugaragwa". gyer: EKISHEREBENGANYI. fum:
 Nikwo bitwire ekinya kikahiira aha mutwe gw'enju. bg: [ebinya].
ekinyaanyindo [ekinyaanyindo] y. Emigambire ei ebigambo birikuraba omu
 nyindo omuntu yaaba naagamba. Akashwera omukazi arikugamba
 ekinyaanyindo. km: orunyaanyindo.
ekinyaariisho [ekinyaariisho] z. reb: EMPAARI
ekinyaariro [ekinyaariro] z. reb: EKISHEESHERO km: ekisheeshero. bg:
 [ebinyaariro].
ekinyaatsi [ekinyáàtsi] z. reb: EBINYAATSI bg: [ebinyaatsi].
ekinyabaishiki1 [ekinyabaishiki] z. Omwojo orikukira kukunda okwikara
 n'abaishiki. Omutabani n'ekinyabaishiki. km: kinyaanya-baishiki. bg:
 [ebinyabaishiki].
ekinyabaishiki2 [ekinyabaishiki] z. Omuringo gumwe gw'emboga za doodo.
 Baana mwe mushorome ekinyabaishiki tubone emboga z'okurya. reb: DOODO:
 amaziina ga doodo bg: [ebinyabaishiki].
ekinyabibiri [ekinyabíbiri] z. Omuntu nari enyamaishwa eine byombi:
 obushaija n'obukazi. Akazaara ekinyabibiri. bg: [ebinyabibiri].
ekinyabwoya [ekinyabwoya] z. Ekikooko kirikwekurura ahansi, ekiine
 amaguru maingi magufu, n'obwoya bwingi burikubaba. Ekinyabwoya
 kyamubaba, haaguma nihamuryaryata. bg: [ebinyabwoya].
ekinyagashani [ekinyagashani] z. Ekimera kirikuteera obusigo bukye
 bwebumburikire nk'obushaza, burikwiragura. Ekiraare kikanyire omu
 misiri yaitu, n'ekinyagashani. bg: [ebinyagashani].
ekinyamagara [ekinyamagara] z. Ekintu kyona ekiine amagara. bg:
 [ebinyamagara].
ekinyamahano1 [ekinyamahano] z. Akakooko k'eibara rya kinyaatsi, aku
 bagira ngu waakaita noorwara amahano; nikakora ebifuro birikwera. Akaza
 kukwata oruseenene, yaakwata ekinyamahano. gyer: AKASHEEGYEEGYE. bg:
 [ebinyamahano].
ekinyamahano2 [ekinyamahano] z. Ekishaka ky'otubabi tukye, kirikujwa
 amate, kirikugambwa ku kirikutamba amahano. Yaatema ekinyamahano. bg:
 [ebinyamahano].
ekinyamasha [ekinyamasha] z. Ekijegye kirikumera omu masha. Ku
 yaabaire naaza kukikuura, baamugira ngu ebinyamasha tibiriibwa. bg:
 [ebinyamasha].
ekinyamate [ekinyamate] z. Akashaka k'omwata, kaine amagara makye, amaizi
 garikwera nk'amate, n'empimbi y'omuhengyere. Akame baakacwera
 ekinyamate. Abatungire obume, nibaburiisa ebinyamate:amababi n'empimbi
 zaabyo. bg: [ebinyamate].
ekinyamatsinde [ekinyamatsînde] z. reb: EKITEERA-MATSINDE bg:
 [ebinyamatsinde].
ekinyampimbi [ekinyampimbi] z. Enyamaishwa y'omu kishaka erikwenda
 kushushana n'embwa. Ekunda kurya eminekye omu ntabo n'obwoki. Aha
 kibunu kyayo eineho akantu karikunuuka kubi nk'enyamusimbi. Abantu
 bamwe nibarya enyamaishwa egi. Emotoka yaabanda ekinyampimbi. koz: KI.
 gyer: EKIJUGUTA. km:

empimbi. bg: [ebinyampimbi].

ekinyampo [ekinyampo] z. Orwoya rurikunuuka kubi, rurikuruga omunda,
 rurikushohorera omu nio*. Omuntu ku anyampa ekinyampo kirikunuuka,
 kikora kubi abaakikaga. RT: ekinyampo. gyer: ENTUMBA. bg: [ebinyampo].
ekinyamugina [ekinyamugina] z. Enjoka erikushangwa omu bikungu
 by'emigina. Yaabugana ekinyamugina yaakiita. bg: [ebinyamugina].
ekinyamukira [ekinyamukíra] z. Ekikyere ekyatukire juba kuruga omu
 ihuri, ky'ekitwe kihango, ekitakamezire maguru. Amaizi g'omu iziba,
 gagiiremu ebinyamukira. bg: [ebinyamukira].
ekinyamuniini [ekinyamuniini] z. reb: EKIGURUKIRA-MUKUNDI bg:
 [ebinyamuniini].
ekinyamwikiririza [ekinyamwikíririza] z. Omuntu orikurahuka
 kuteishurwa omu biteekateeko kandi otarikwanga buri kimwe
 ekirikugambwa. Omushomesa waitu n'ekinyamwikiririza tarikubaasa
 kwecweramu. gyer: EKIIKARIZI. bg: [ebinyamwikiririza].
ekinyandaaro [ekinyandaaro] z. Omwana ou nyina yaatwariire enda ye aha
 mahega, atakashweirwe. Omwishiki oriya, yaahitsya ebinyandaaro bishatu.
 gyer: EKIIJANO; EKISHAMBANE; ORUGOBA-NTE; EKITWEKANO. bg:
 [ebinyandaaro].
ekinyandinga [ekinyandînga] z. Omuntu mukuru munonga, oine empyora
 z'obukuru. Nyinenkuru hati n'ekinyandinga. 'Abakaikuru ebinyandinga,
 mubundabunde nimumuramya...'
ekinyangabo1 [ekinyangabo] z. Okwezi kwaba kwakuzire kwona, kyezigoire.
 Bakamuhingira omu bwire bw'ekinyangabo. reb: OKWEZI bg: [ebinyangabo].
ekinyangabo2 [ekinyangabo] z. Ekinyonyi ky'amabara marungi. Hariho
 eby'amabara ga makara na kinekye n'aga makara na kituku. bg:
 [ebinyangabo].
ekinyangingo [ekinyangingo] z. Ekishaka kirikukura kikwataine munonga;
 kiine engingo nk'ez'orubingo, kandi nikikundwa kuriibwa embuzi. Embuzi
 zaarya ekinyangingo. bg: [ebinyangingo].
ekinyangondo [ekinyangondo] z. Ekizino ekirikuzinwa Abakiga kukira
 munonga baaba nibazina enanga. Baazina ekinyangondo weeza twena
 twashashanuka.
ekinyangondookyera [ekinyangondookyera] z. Ekikooko kirikuterera,
 kirikusiga amaizi garikushushana n'ebihinzi ahu kyaraba; obundi kiine
 otuhembe n'ekikogotsyo. Nikikira kushangwa omu bigogo by'emitumba.
 Yaaribata ekinyangondookyera, kyamukwatira omu kigyere. gyer:
 EKINYANTINDA. km: ekinyangondoorera. bg: [ebinyangondookyera].
ekinyansha [ekinyansha] z. Kimwe aha bituzi ebirikumera omu ishwa,
 ekirikuriibwa. Nikimera aha bikungu, omu mpita, omu biteete, n'ahandi
 hatyo. Baaza kwita ebinyansha. reb: EKITOOSHA bg: [ebinyansha].
ekinyanshunju [ekinyanshunju] z. Omukazi w'omukama oshwereirwe hangahari
 omu bwesherekye. Bamwe aha bakazi ba Surumaani bakaba bari
 ebinyanshunju. bg: [ebinyanshunju].
ekinyantinda [ekinyantinda] z. reb: EKINYANGONDOOKYERA RT: nyamatinda.
 bg: [ebinyantinda].
ekinyenyeezi [ekinyenyéèzi] z. bg: [ebinyenyeezi]. 1) Omushana
 gurikuteera omu nju, niguraba omu kafumuka (akahengyere) akari nk'aha
 mutwe gw'enju. Baahindura entebe barikuhunga ekinyenyeezi. Baaruga ahi
 baaba bashutami, baaza aha rubaju kuhwereza aha kinyenyeezi.
 2) Ekihengyere ekirikurabwamu omushana kuteera omu nju.
ekinyerere [ekinyerere] z. km: ekinyerezi. 1) Eishokye ryorobi,
 ritakwataine, riteezingire munonga, ririkuterera, ririkukura juba. Aine
 eishokye ry'ekinyerere. 2) Emireebekyere y'eishokye nk'eri. reb:
 EKINYEREZI
ekinyerezi [ekinyerezi] z. reb: EKINYERERE km: ekinyerere.
ekinyimanyima [ekinyimányima] z. Ekicuucu ky'ekintu ekirikusigara
 enyima, omumaisho nari omu rubaju, haaba hariho ekyererezi. km: NK. bg:
 [ebinyimanyima].
ekinyogote1 [ekinyogóte] z. reb: EKISEGYESI1 koz: KI. bg:
 [ebinyogote].
ekinyogote2 [ekinyogóte] z. Kimwe aha bicumu ebirikukura aha mubiri
 gw'ekishegyesi. Ekinyogote ky'ekishegyesi abamwe bakikoresa kutimba omu
 nju. reb: EKISEGYESI bg: [ebinyogote].
ekinyubure [ekinyubúre] z. Eibara eririkushangwa aha mukira gw'ente;
 ritarikushushana n'omubiri gwayo gwona. Ente eine ekinyubure aha
 mukira. bg: [ebinyubure].
ekinyungutira [ekinyungutira] y. Omuntu oine omururu mwingi kandi
 atarikwenda ngu arye n'abandi. Mutabani waawe abaire ekinyungutira. bg:
 [ebinyungutira].
ekinyungutsi [ekinyungutsi] z. bg: [ebinyungutsi]. 1) Ekikooko
 ekirikurya munonga, ekituura omu ihamba. Embwa zaakwata ekinyungutsi.
 koz: amakuru g'omuguutuuro. 2) Omuntu orikurya munonga. Omushaija
 tarikurya, ni nk'ekinyungutsi!
ekinywa-bwino [ekinywa-bwîno] z. Ekipapura kirikunyuunyuuta bwino nari
 ebindi ebiri nk'amaizi. Mpa ekinywa-bwino ekyo, bwino yaayatika aha
 rupapura rwangye. bg: [ebinywa-bwino].
ekinywa-shande [ekinywa-shande] z. Ekikooko ky'omubiri gurikwiragura,
 kirikwenda kushusha empazi, kwonka kitarikuruma kusaasa munonga,
 kirikukunda ebirikunuriirira. Ekinywa-nshande kigwire omu kikopo eki
 ekitunywereiremu amate. bg: [ebinywa-shande].
ekipampagari [ekipampagari] z. bg: [ebipampagari]. 1) Ekyoma
 ky'ahaiguru y'omupiira gw'egaari, ekizibira ebyondo kutaraakira
 omuvugi. Ekipampagari ky'egaari kikuzire, nikyetenga kukiihaho bakatamu
 ekindi. 2) Ekipapura kigumire ky'enyima y'ekitabo. Baana 'mwe mutacwa
 eki kipapangara, ekitabo kikasiisikara. koz: NK. 3) Ekishate
 ekitahamire, ekirikugyenda nikirokompoka (ahabw'okujegajega). Egaari ye
 n'ekipampagari.
ekipande [ekipânde] z. RT: ekipande. bg: [ebipande]. 1) Ekipapura
 kihandiikirweho enyuguta, ebigambo nari eshuura, ky'okwegyeraho omu
 kibiina. Hati nitumanya kushoma enyuguta z'aha kipande zoona. Abaana ba
 kare bakaba batandikira aha kipande kwega kushoma. 2) Ekipapura eki
 omukoresa ahandiikaho ebiro ebi omukozi we yaakora. Omukozi, obutoosha
 areeta ekipande kye aha mukoresa we, kutaho ekiro ekyakorwa.
 3) Ekipande ky'amate: Amate ga buriizooba agu oiha ow'omutungi,
 ag'okunywa omuka yaawe nari kuheereza omwana. Omwana tumutiire aha
 kipande ky'amate, nitwesiga ngu naaza kukira. 4) Ekipapura kigumire eki
 barikuha omuzaire omu irwariro, kuguma naareeteraho omwana kuteerwa
 ebikatu. Abaire naaronda ekipande ky'omwana, kimuburiire nibwo
 akiboine.
ekipapura [ekipapura] z. bg: [ebipapura]. 1) Ekintu kitarikurabwamu njura
 ky'okusangiza nari kukomamu ekintu. Baamuha ekipapura arikuza kuriisa,
 ngu abe nikyo yaayetwekyerera. 2) Omuntu otarikwetegyereza eki
 baamugambira. Abaana be boona n'ebipapura. koz: okurenzya.
ekipiira [ekipiira] y. Ekintu ekirikwokibwa omuriro kikayaga,
 ekitarikukira kwatika, kandi eki bakoresa kukora ebintu nka ebipoko,
 entebe, esohaani, emidumo, ecupa, n'ebindi. Aha mbaga ye, bakamushaba
 esohaani n'entebe z'ebipiira.
ekipimpiri [ekipimpiri] z. Ekintu kyona ekigufu munonga, nk'omuhini
 gw'efuka. Omuhingi yaaremwa kuhingisa efuka etwekyeire omu muhini
 gw'ekipimpiri. bg: [ebipimpiri].
ekipiripiri [ekipiripiri] z. Ekiti kikye kibaizirwe nk'enziga
 z'emotoka, eki abaana bavuga nibakoresa ekindi kiti. Ninyenda kutema
 ekiko, mbaijemu ekipiripiri kihango. bg: [ebipiripiri].
ekipumpuriya [ekipumpuríya] z. Ekijwaro kigufu eki abakazi bakuru
 bajwarira omunda y'ebindi. Abakazi ba kare bakaba bashemera bajwaire
 ebipumpuriya. bg: [ebipumpuriya].
ekipumpuru [ekipumpúru] z. Endwara y'ente erikureetwa ebijuju ekareetera
 ente kwirukana ekabura amaani, ekaguma neenywengyeberera. Ente ye
 erwaire kipumpuru.
ekiraare [ekiráàre] z. Ekimera kyona ekimezire omu musiri gw'ebihingwa
 batakibyaire. Yaashanga ebihimba bye birimu ekiraare ky'amaani. koz:
 KI. gyer: OMWATA. bg: [ebiraare].
 Amaziina g'ebiraare
 - Ebishokonkoro
 - Ekijubwe
 - Ekijuguta
 - Ekijwa-mate
 - Ekikama-mbogo
 - Ekikarabo
 - Ekikoma-mbogo
 - Empimbaare
 - Empunika
 - Entongwa-bashaija
 - Enyabarashana
 - Eteija
 - Omuhiire
 - Orucuguza-nyonyi
 - Orumbugu
 - Orutangabashumba
 - Rutegye

ekiraatwa [ekiráàtwa] z. Enkaito. reb: ENKAITO RT: ekiraato. kom: [< Rsh.
 kiatu]. bg: [ebiraatwa].
ekirabo [ekirábo] z. Ebaara mpango erimu emizaano n'eby'okushemeza
 ebindi. Esente zoona ezi yaagurize omu kibanja akazimarira omu kirabo.
 koz: kare. gyer: EBAARA. bg: [ebirabo].
ekirabyo [ekirábyo] z. Ekicweka ky'ekimera ekijanjamuza bwanyima
 kikeeramu ebijuma nari embibo. Baaza kucwa ebirabyo. gyer: EKIMURI. bg:
 [ebirabyo].
ekiragaano [ekiragaano] z. Ebigambo ebi omuntu arahira omu kugamba nari
 omu kutaho omukono omumaisho g'abandi, kuhikiiriza; ekirahiro;
 endahiro; endagaano. Abanyaadiini bateera ebiragaano, ku baza kutandika
 kuheereza abantu. RT: ekiragaano. bg: [ebiragaano].
ekiragi [ekiragi] z. Omuntu otarikwetegyereza ebi baamugambira, nari
 otarikumanya eky'okukora eky'obwengye. Ogwo mwana n'ekiragi,
 nibamugambira tarikuhurira. bg: [ebiragi].
ekiragiro [ekiragiro] z. Entwaza etairweho ab'obushoboorozi kukuratirwa
 abu kirikukwataho. Akahenda ebiragiro baamukoma. RT: ekiragiro. bg:
 [ebiragiro].
ekirago1 [ekirago] z. Kimwe aha bintu eby'okwara ahansi, kirukirwe omu
 mugugu, omubimbiri nari ebitoogo. Ni kihango kukira aha mukyeeka.
 Yaagura ebirago bibiri omu katare. RT: ekirago. bg: [ebirago].
ekirago2 [ekirago] z. reb: OMUSHAMBI1 koz: KI. bg: [ebirago].
ekirahuri [ekirahúri] z. Ekintu kigumire kwonka ekirikureeberwamu;
 egiraasi. Enju ye akagitamu enyigi z'ebirahuri. RT: ekirahuri. bg:
 [ebirahuri].
ekiraingwa [ekiraingwa] y. Ekintu ekiine orugyero ruhikire hare omu bwemi
 nari obukiika.
 Nikihinduka kurugiirira aha kirikuba
 nikigambwaho kiti:
 omuntu omuraingwa
 abantu abaraingwa
 omuti omuraingwa
 emiti emiraingwa
 eicumu eriraingwa
 amacumu amaraingwa
 ekitookye ekiraingwa
 ebitookye ebiraingwa
 entebe endaingwa
 entebe endaingwa
 orushozi oruraingwa
 enshozi endaingwa
 akaju akaraingwa
 obuju oburaingwa
 otuju oturaingwa
 okuguru okuraingwa
 amaguru amaraingwa
 ahantu aharaingwa
 ogushaija oguraingwa
 agashaija agaraingwa

ekiraka [ekiráka] z. Akacweka kakye k'ekikoba, aku bata aha kifumuka
 ky'omupiira gw'egaari, emotoka nari enkaito. Omupiira gw'egaari
 baaguteera ekiraka. bg: [ebiraka].
ekirambi [ekirámbi] z. Embari y'ekitabo nari ekitanda ei ebigyere
 bigaruza (emirambikirizo). Ndeetera akashaho kangye akari aha kirambi.
 bg: [ebirambi].
ekiranda-kwata [ekiranda-kwata] z. Ekiragi. Iwe toine bwengye, ori
 ekiranda-kwata. gyer: EKIGWA-RUGURU. bg: [ebiranda-kwata].
ekiranga [ekiranga] z. Enyungu eyatikire, etakikoresibwa mirimo
 y'okuteeka, nk'okutamu amaizi, kushigishamu nari kuhiisizamu. Ekiranga
 kye embuzi yaakiribatamu kyayatika. bg: [ebiranga].
ekirangi [ekirángi] z. Ekikaraamu ekiine entima y'eibara. Omwojo
 naayenda ekirangi ky'okusiiga ebishushani. bg: [ebirangi].
ekirango [ekirango] z. Ebigambo ebigyendereire kuhitsya amakuru nari
 obutumwa aha bantu baingi omurundi gumwe. Yaatuteerera ekirango, kwonka
 titwakihurira. RT: ekirango. bg: [ebirango].
ekirare [ekiráre] z. Omuntu orazire. Omushaija we akaba ekirare. reb:
 EKIZENGYEREZI bg: [ebirare].
ekirari [ekirári] z. Ekibandiro ky'omu kishaka ahu ekintu kyaraba.
 Omuhiigi yaagwa omu kirari ky'enyamaishwa. bg: [ebirari].
ekirasho [ekirasho] z. Omwambi mukye gw'okurasha ente kuziihamu
 eshagama. Yaaronda ekirasho kye kyabura. bg: [ebirasho].
ekireebwa-omwe [ekireebwa-omwe] z. Ekintu kiri nk'enyonyoozi, ekireebwa
 akanya-bwanya ahaiguru nikigyenda, omu kiro. Orikureeba ekireebwa-omwe,
 ku arikweta ondiijo kukireeba kiba kyabuzire. gyer: EKIBONWOMWE. bg:
 [ebireebwa-omwe].
ekireere [ekireere] z. Ekigogo ky'omutumba ekyomire. Yaakomesa embuzi
 ekireere, kyacweka. bg: [ebireere].
ekirehe [ekirehe] z. bg: [ebirehe]. 1) Omuti muhango gw'amataagi
 gataagwize, omubiri gwagwo gwine obwoya, ku orikugutemaho gujwa amate.
 Niguteera obujuma burikwenda kwingana n'obwa muhogo, ku burikuhiisa
 buriibwa enyonyi. Empunu etsibikire ahansi y'ekirehe. 2) Eitu
 ry'etaabe. Yaamuguza ekirehe kimwe.
ekireju [ekireju] z. Ekicweka ky'omubiri ekiri ahansi y'omunwa gw'eifo.
 Ayeteire ahansi ajuumaire, yaahutaara ekireju. RT: akaleju. bg:
 [ebireju].
ekirema [ekirema] z. Omuntu otari mu buteeka obu yaakubaire arimu. kom:
 [< Lug. omulema]. bg: [ebirema].
ekiremba [ekiremba] z. Eibara eririkuhererukayo aha nda y'enyamaishwa,
 kandi rikaza n'aha mugongo gwayo. Yaagura ente y'ekiremba. bg:
 [ebiremba].
ekirembeero [ekirembeero] z. Eiraka ry'omweshongozi eri ayongyera omu
 kyeshongoro, ekifiizi nari ekitaaguriro, ahagati nari aha muheru,
 kikaba nikyo kyaheza byona. Omwe aha beeshongozi akahererutsyayo
 ekirembeero. bg: [ebirembeero].
ekiremu1 [ekiremu] z. Ekicweka ky'omwenda ekibaziirwe aha kijwaro
 kikuzire. Omwenda gwe baagutaho ekiremu. bg: [ebiremu].
ekiremu2 [ekiremu] z. Erindi iziina ry'engyeya. bg: [ebiremu].
ekirenga [ekirénga] p. Omuringo gurengyesereize ogw'ekintu kyakorwamu.
 Yaasheka ekirenga.
ekirenga-bazaana [ekirenga-bazáàna] z. Omushana ogurikwaka eizooba
 ryaba riri haihi kurenga. Tukahinguuka omu kirenga-bazaana. gyer:
 EKIITA-MPARA. bg: [ebirenga-bazaana]. [ebik: Kikaruga omu kurenga
 omuntu, kureeba yaaba araabaase obuzaana. Bakaba bamuha kusa ekiibo
 ky'oburo kureeba yaaba araakimare.]
ekirengahazi [ekiréngahazi] p. Omuntu mukuru orikukora omurimo
 nk'omwegi; emikorere y'omurimo erikureebeka nk'ey'omwegi. Batabani be
 boona n'ebirengahazi.
ekirengye [ekirengye] z. koz: NK. RT: ekirenge. km: ekinengye. bg:
 [ebirengye]. 1) Ekigyere ky'enyamaishwa y'ebinono bibiri. 2) Ekibunu
 ky'ekifunjo. (ekishaakuzo) Zaakuuka nizeera ebirengye? Ebibunu
 by'ebifunjo.
ekirera-baana [ekirera-baana] z. Ekiti kirikwenda kushusha akabindiizi
 kwonka kyo, kirikunuuka kubi kandi kirikwana ebijuma ebirikuhiisa
 bikaba bya kinekye.
ekirere [ekirére] z. Ekisisi ekirikuteebwamu amate g'amacunda. Onywe
 amate ago agari omu kirere. bg:

 [ebirere].

ekireruzo [ekiréruzo] z. Ekikwato ekirikukoresibwa kwiha ebikoko omu
 maizi g'omunyungu baaba nibaza kugoya. Mureete ekireruzo turerure
 obushera. koz: NK. gyer:
ORUHIIJUUZO. bg: [ebireruzo].

ekirezereze [ekirezereze] z. reb: EKIREZIREZI
ekirezi [ekirezi] z. Ekibara kirikwera ekiri aha nte. Ente yangye eine
 ekirezi ahamaisho. bg: [ebirezi].
ekirezirezi [ekirezirezi] z. Oku omuntu arikwehurira yaagira
 esheshemi. Ku naanywa omubazi, naagira ekirezirezi. km: ekirezereze.
ekiri [ekiri] kb. Ekigambo ekikoresibwa kumanyisa omwanya ogu ekintu
 kirikushangwamu.
 Ekigambo ekyo nikihinduka kurugiirira
 aha kintu ekirikugambwaho, kiti:
 - omuntu - ori
 - abantu - abari
 - omukyeeka - oguri
 - emikyeeka - eri
 - eryato - eriri
 - amaato - agari
 - ekiti - ekiri
 - ebiti - ebiri
 - enkoko - eri
 - enkoko - eziri
 - oruhanga - oruri
 - empanga - eziri
 - akaana - akari
 - obwana - oburi
 - otwana - oturi

ekiriibwa [ekirííbwa] z. reb: EKITAKURI koz: KI. bg: [ebiriibwa].
ekiriira-nda [ekirííra-nda] z. Omuntu orikurya munonga atarikuhaaga.
 Omwana ogwo n'ekiriira-nda. reb: OMWITWA-NDA; ENDIIRA-KUKINDUKA bg:
 [ebiriira-nda].
ekiriiririzi [ekirííririzi] z. Omuntu orikurya ebye kandi akarya
 n'eby'abandi. Omwana we akaba ekiriiririzi. bg: [ebiriiririzi].
ekiriisa [ekiríísa] z. Kimwe aha migasho erikushangwa omu by'okurya.
 Amate gaine ekiriisa kihango aha baana. RT: ekiriisa. bg: [ebiriisa].
ekirimba [ekirîmba] z. reb: OMUTANA 1) bg: [ebirimba].
ekirimbo [ekirimbo] z. Orugisha orurikujwekwa omwana omunda kumutsirika
 amarogo. Ekirimbo ky'omwana kikuzire, mumujwekye ekindi. bg:
 [ebirimbo].
ekirimi [ekirimi] z. bg: [ebirimi]. 1) Omuriro ogurikwaka nigwimuka
 ahaiguru kukira ogundi oguri ahansi. Yaayokibwa ekirimi ky'omuriro.
 2) Ekicweka ky'oruhindu ekigarami. Ekirimi ky'oruhindu kihwereire.
ekirindi [ekirîndi; ekirindi] z. Ebiti nari ekipiira ebirikujwekwa
 ekibunu ky'omusyo nari omuhoro kuha orikugukoresa obukwatiro burungi.
 Omuhoro gwe guhendekire ekirindi. bg: [ebirindi].
ekiriri [ekiriri] z. bg: [ebiriri]. 1) Omwanya oguri haihi n'amahega
 ogu baariraho omukazi owaaruga kuzaara. Omukazi we arugire aha kiriri
 nyomwebazyo. koz: KI. 2) Obunaku obu omukazi owaaruga kuzaara amara
 atakatandikire kukora mirimo ye eya butoosha.
ekiro [ekíro] z. RT: ekiro. bg: [ebiro]. 1) Amagingo ag'okuruga omu
 mwabazyo kuhitsya omu kasheeshe obu eizooba ririkuba ritarikureebeka.
 Ekiro kyagwa, ija tutaahe. 2) Obunaku bumwe bw'eshaaha 24, nk'okuruga
 omu kasheeshe kuhitsya omu kandi, nari kuruga omu ihangwe kuhitsya omu
 rindi. Amazireyo ekiro kimwe kyonka, yaagaruka. reb: EIZOOBA fum: Ekiro
 kimwe tikijunza nyama. Ekiro kitwara abazigu, ekiyenje kikaraba aha
 munwa gw'enkoko.
ekiro kikuru [ekiro kikúru] z. Eizooba ry'okwijukiraho ekintu kikuru
 ekyabaireho. Ebiro mwenda by'Okwaikumi kiba ekiro kikuru ky'okwijuka
 Okwetegyeka kwa Yuganda. bg: [ebiro bikuru].
ekiroboka [ekirobóka] z. Ekihengyere ekiri kintu ky'omubiri gugumire.
 Enju ye erimu ebiroboka. gyer: EKIFUMUKA; EKIHENGYERE. bg: [ebiroboka].
ekirogorogo1 [ekirogorogo] z. Ekinyonyi ky'amaisho garikutukura,
 ekirikushangwa omu rufunjo. Nkareeba amahuri g'ekirogorogo. bg:
 [ebirogorogo].
ekirogorogo2 [ekirogorogo] z. Endwara erikureetera omubiri kufuruuta,
 kutumba n'okuriibwa, omu bantu abu emibiri yaabo etarikukoragana n'ebyo
 ebirikugireeta; nk'enyana, omweyangye, obwoya bw'enyamaishwa, n'ebindi.
ekiroko [ekiróko] z. Ekibara kikye ekirikwera, kishwekire omutwe
 n'amaraka g'ente. Ente y'ekiroko terikuburira mu zindi, neerahuka
 kureebeka. bg: [ebiroko].
ekirokoroko [ekirokóroko] z. Oruhu orurikurengyerera omu maraka
 g'enyamaishwa ezimwe. Ente baagyagaaga omu kirokoroko, yaacureera. bg:
 [ebirokoroko].
ekiromba [ekirômba] z. Omukundi muhango muraingwa, gurugireyo. Omwana we
 bakamukoma kubi enkundi yaagira ekiromba. km: omuromba. bg: [ebiromba].
ekironda [ekironda] z. Ekicweka ky'omubiri ekyobookireho oruhu kandi
 ekirikushaasha ou kiriho. Aine ekironda aha kuguru. gyer: EKISEBE;
 EKISHEBE. bg: [ebironda].
ekirondogozi [ekirondogozi] z. reb: EKIFA-MUTIMA bg: [ebirondogozi].
ekirooto [ekiróòto] z. Ekiteekateeko nari ekikorwa eki omuntu atunga
 yaaba agweijegyeire. Nyekiro ndootsire ngu tubaire turi omu muhanda
 ekikooko kyatwirukaho. RT: ekirooto. bg: [ebirooto].
ekirorero [ekirorero] z. "Amaka agombekirwe omu ruhanga rumwe nari aha
 mugongo gumwe...". Aba kare bakaba batuura omu birorero. bg:
 [ebiroreero]. [ebik: Festo Karwemera (1994)]
ekirubi [ekirubi] z. Ekiju eki omuheesi aheesheramu. Ekirubi kyaijura
 ebyoma. bg: [ebirubi].
ekirugu [ekirugu] z. Ekiju ekitashakaire, ekirikuraarwamu embuzi nari
 entaama. Twara egyo mbuzi omu kirugu, ogitsibike. gyer: EKIBANDA;
 EKIGOMBE; ORUGO 2). bg: [ebirugu].
ekiruguya [ekirugúya] z. Ekizimba ekirikuza aha mubiri, kikaguma
 nikireereeta. Aine ekiruguya aha kutu. bg: [ebiruguya].
ekiruhuuko [ekiruhúúko] z. Omwitsyo mwingi ogu omuntu arikushohoza yaakora
 munonga nari yaatambura omwanya muraingwa. Akamubuuza ngu n'enki, ka
 waateera ekiruhuuko? Ati: "Ondekye ondereere, oburuhe bunyine
 ow'abandi". bg: [ebiruhuuko].
ekirumikiro [ekirúmikiro] z. Omwanya aha mubiri gw'omuntu ogu
 barikusimbaho ekirumiko. Akamushara eishokye ry'aha rubaju, kutaho
 ekirumikiro. RT: ekirumiko. bg: [ebirumikiro].
ekirumiko [ekirúmiko] z. RT: ekirumiko. bg: [ebirumiko]. 1) Ekintu
 ekikozire omu ihembe, eki barikuta aha muntu bakamunyururamu eshagama,
 yaaba arwaire. Baaronda ekirumiko, kyabura. 2) Enkojo z'okurumika
 ezirikusigara aha mubiri. Omubiri gwe gwona n'ebirumiko.
ekirumira-habiri [ekirumira-hábiri] z. bg: [ebirumira-habiri].
 1) Enjoka y'emitwe ebiri. Yaabugana ekirumira-habiri yaakiita.
 2) Omuntu orikuryangatanisa. Ogu mushaija n'ekirumira-habiri. koz:
 amakuru g'omuguutuuro.
ekirundo [ekirundo] z. Ebintu bingi ebirunzire hamwe. Ahonzire ekirundo
 ky'amabaare kyona, yaakiheza. km: endurundo. bg: [ebirundo].
ekirunduro [ekirunduro] z. Ekiju eki enkoko zirikuraaramu. Baana 'mwe
 muboneze ekirunduro kyanuuka. bg: [ebirunduro].
ekirunga1 [ekirûnga] z. Ekishozi rutaaba, ky'omutwe gushongoize,
 ekyebumburikiire ahakwakyo. Abataayaayi barikwija omu Yuganda, baza
 kureeba ebinyamaishwa ebirikumanywa nk'empundu, ebiri haihi n'ekirunga
 kya Bufumbira. bg: [ebirunga].
ekirunga2 [ekirunga] z. Enkofiira y'omugyenzo omu kwemeka omukama nari
 omugabe. bg: [ebirunga].
ekirungi [ekirungi] y. Ekigambo ekirikukoresibwa kumanyisa ekintu
 ekiboneire, ekirikushemeza, kugwaisa gye omutima kandi ekirikubaasa
 kukundwa.
 Nikihinduka kurugiirira aha kirikuba
 nikigambwaho kiti:
 ekigambo enyogyezi
 omushomesa omurungi
 abashomesa abarungi
 omuhanda omurungi
 emihanda emirungi
 eriisho erirungi
 amaisho amarungi
 oruku orurungi
 enku enungi
 okutu okurungi
 amatu amarungi
 akaana akarungi
 obwana oburungi
 otwoma oturungi
 ogushaho ogurungi
 agashaho agarungi
 ahantu aharungi
 ente enungi

ekirurumi [ekirurumi] z. Ekintu ekirikugambira omu nda y'ogwo ou enda ye
 ogwirwe kubi. Ekirurumi kimuraize aheeru. bg: [ebirurumi].
ekiruuku [ekiruuku] y. Omuntu w'omururu. Ogwo mwana n'ekiruuku.
ekirwa [ekirwa] z. Omwanya gw'eitaka oguri omu nyanja. Bakaza
 kubataayaayira aha kirwa. bg: [ebirwa].
ekirwaire [ekirwáìre] z. Endwara y'omunda erikureetera omuntu obusaasi
 bwingi, akaguma naariibwa omunda nari naahurira ekirikumunena omu
 mugongo n'omu rubaju; ekintu ky'omunda. Muhara waabo atuura naaza omu
 irwariro kuraguriza ekirwaire. gyer: EKINTU. bg: [ebirwaire].
ekirya-mbeba [ekirya-mbéba] z. Enjoka erikukunda kurya embeba.
 Neiragura, ni ngufu kandi neeshushana n'empiri. Ekirya-mbeba kyairuka
 aha mbeba yaakisiga. bg: [ebirya-mbeba].
ekisaamunyu [ekisáámunyu] z. reb: EKIMUNYU bg: [ebisaamunyu].
ekisaasi [ekisáàsi] z. reb: EBISAASI RT: ebisasara. bg: [ebisaasi].
ekisabwingi [ekisabwîngi] z. bg: [ebisabwingi]. 1) Orubengo oru
 barikusaho rukaguma niruhwerera, omucuucu gwarwo gukajwanga omu saano.
 2) Eibaare ririkwera ryorobereire, eririkujujuka.
ekisanganana [ekisanganana] z. Ekikooko kirikwiragura, kiine amaguru
 maingi nikituura omu itaka ku orikukikwata kyezinga. Enkoko yaamira
 ekisanganana. bg: [ebisanganana].
ekisasi [ekisasi] z. Ahu ekisiika kirikuhwera omu maisho g'enju, ahu
 okushakaara kutandikiire. Yaahanika ekishushu ky'eihuri omu kisasi
 ky'enju. gyer: ORUSHUURU. bg: [ebisasi].
ekisebe [ekisebe] z. Ekironda kihango, ekimazire obwire buraingwa.
 Yaamutoneka ekisebe ky'aha kuju. koz: KI. gyer: EKIRONDA; OMUSIIGA. bg:
 [ebisebe].
ekiseereezo [ekiseereezo] z. Ekinyampo ekirikushohora mporampora,
 kitarikugamba bakahurira nikinuuka. Ekiseereezo nikinuuka kubi munonga.
 fum: Nibateisa ebinyampo, naareeta ebiseereezo. bg: [ebiseereezo].
ekiseero [ekiseero] z. Ekintu kirukirwe omu nkindo, enfunjo n'ebindi
 kiri nk'ekitukuru kiine omukondo, nikyejunisibwa omu kweguramu ebintu.
 Muhogo yaagitwarira omu kiseero. bg: [ebiseero].
ekisegyesi [ekiségyesi] z. Enyamaishwa y'omubiri gwayo gwine ebinyogote.
 Embwa ku yaagiire kukwata ekisegyesi, kyagicumitisa ebinyogote byakyo;
 yaakitiina yaakirugaho. gyer: EKINYOGOTE. bg: [eishegyesi].
ekiseisa [ekiséìsa] z. Entima y'ekifunjo erikwera. Ebiseisa ku byoma,
 bihinduka eibara. bg: [ebiseisa].
ekisente [ekisénte] z. reb: EBISENTE km: ekiseete. bg: [ebisente].
ekisha [ekisha] z. reb: EBISHA bg: [ebisha].
ekishaabo [ekishaabo] z. Ekisisi kihango ky'okucundiramu amate.. Akagura
 ekishaabo kirungi munonga ky'okucundiramu amate. koz: NK. bg:
 [ebishaabo].
ekishaaha [ekishaaha] z. reb: EKISHAAYI koz: KI. bg: [ebishaaha].
ekishaakuzo [ekisháákuzo] z. Ekibuuzo kyekiikwire kirikwenda ekiito,
 nk'ekigarukwamu, eki batandika na; "Shaakushaaku", ou baabuuza
 akagarukamu "Shambagira". Ekishaakuzo: Naakuteera akatakweba? Akahooro
 aku oyeraarize. Ebishaakuzo ni birungi. bg: [ebishaakuzo].
ekishaaringo [ekishááringo] z. Ekireere nari omuguha ogukoresibwa
 kukoma ente yaaba ezigaizire, kwenda ngu emanyiire kubohwa baaba
 nibagikama. Ebishaaringo yaabicwa yaaza kwona. bg: [ebishaaringo].
ekishaaru [ekishááru] z. Omwanya gw'omu ruhita, ogumeziremu emishaaru.
 Ahingire oburo omu kishaaru bwabura kwera. RT: ekisaaru. bg:
 [ebishaaru].
ekishaato [ekisháàto] z. Ekijwaro ky'oruhu eki abakazi ba kare baabaire
 beekindikira. Yaija ajwaire ekishaato abantu boona batangaara. bg:
 [ebishato].
ekishaayi [ekisháàyi] z. koz: NK. RT: ekisaahe. km: ekishaaha. bg:
 [ebishaayi]. 1) Omwanya muhango gw'okuzaaniramu omupiira. Abaana
 b'eishomero eriizooba boona baasiiba aha kishaayi. 2) Omwanya ogu
 enyonyi (endegye) zirikugwamu. Baaza kubugana omutabani aha kishaayi
 kya Entebbe. 3) Omusiri muhango munonga. Aine ekishaayi ky'oburo. reb:
 EKISHAAHA
ekishaba [ekishaba] z. bg: [ebishaba]. 1) Enfunjo zoomire ezizingire aha
 mugoye. Yaija n'ebishaba bibiri. 2) Ebijuma bingi ebiri aha kataagi
 kamwe. Tukaba tucwa emiyembe, tushanga ekuzire ebishaba.
ekishagiko [ekishágiko] z. Ekyoma ky'okukomesa eishokye. Omwishiki akaza
 omu kajagiro, yaashangayo ebishagiko birungi, yaagurayo kimwe. bg:
 [ebishagiko].
ekishaho [ekisháho] z. RT: ekisaho. bg: [ebishaho]. 1) Ekikwato
 ky'omukono, ekikozirwe omu mwenda eky'okukwatsamu nari okutwariramu
 ebintu. Yaakwata ekishaho, yaatamu ebintu bye yaagyenda. 2) (Omu
 kuzaara) oruhago rw'amaizi orubandiza omwana (nari ekyana) kushohora.
ekishaija [ekisháìja] z. Ekihangwa kyona ekiine ebicweka by'okuzaara
 ebishaija. Omu bwire bw'omwegyemure, Nooha akata omu bwato bwe
 ekishaija n'ekikazi, ekya buri nyamaishwa. bg: [ebishaija].
ekishaju [ekisháju] z. Omu nyamaishwa, ekicweka ky'omubiri ahu
 gurikubiika amajuta gaagwo. reb: EBISHAJU bg: [ebishaju].
ekishaka [ekishaka] z. koz: NK. bg: [ebishaka]. 1) Ekimera ky'omwishwa.
 2) Ekimera ekirikurugwamu omubazi. Anyweire omubazi gw'ekishaka.
 3) Omwanya ogurimu ebyemeza, ogurikutuurwamu enyamaishwa,
 ogutahingirwemu nari ogutombekirwemu. Abahiigi baajumbura enuuma omu
 kishaka. Enyamaishwa ei baaba bahiigire, yairuka yaaburira omu kishaka.
 reb: EKISHUGI cob: Ekishaka eki nyonko yaakujumburire, nikyo
 yanjumburiire.
ekishamagwe [ekishámagwe] z. Omuntu otaine bwengye, buri kaanya
 arikushamaarira buri eki yaareeba. Omuntu ogwo n'ekishamagwe. bg:
 [ebishamagwe].
ekishambiro [ekishambiro] z. reb: EKISHAAYI koz: NK. bg:
 [ebishambiro].
ekishanga [ekishânga] z. Ekibara kirikwera, ekiri aha maraka g'enyonyi
 nari ente. Ente ye nitugimanyira aha kishanga. bg: [ebishanga].
ekishanje [ekishânje] z. Omugimba gw'ekitookye ogu omukama yaatuma
 kutoijerwa. Omutabani yaamutuma ekishanje. bg: [ebishanje].
ekishankara [ekishánkara] z. Ekintu ekirimu busha, kitarikuremeera;
 nk'ekisaasi ky'enjoki. Mwiheho ebishankara ebi, ahi biri haareebeka
 kubi. gyer: EKISHOKONKORO. bg: [ebishankara].
ekishanku [ekishánku] z. bg: [ebishanku]. 1) Amasha g'ente agoomire.
 Yaayotsya ebishanku. 2) Ekikoijo nari ekisigaate ekitarimu maizi
 maingi. Yaamuha ekikoijo ky'ekishanku. 3) Ekitookye ekyangire kukura
 kyomeire aha mutumba. Ekitookye eki yaateeka n'ekishanku.
ekishansha1 [ekishánsha] z. bg: [ebishansha]. 1) Kimwe aha byenda, omu
 eby'okurya biza. Baabaaga ente baashanga eine enjoka nyingi omu
 kishansha. 2) Endwara y'ekishansha.
ekishansha2 [ekishansha] z. Orureere rw'omutumba orwomire. Mureete
 ebishansha tuhembese omuriro. RT: isansa. km: eishansha. fum: Abakye
 barwanira omu mashansha. bg: [ebishansha].
ekishanzire [ekishanzíre] z. Orufu oru aba kare baabaire batiina ngu
 nirwita omushanzire, otaziikire mushanzire mugyenzi we. Yaitwa
 ekishanzire. [ebik: Eki kikaba kibaho, omushanzire otaziikire,yaarya
 eby'okurya omuka y'omushanzire ofiire, kandi atamuziikire.]
ekisharabaga [ekisharabaga] z. bg: [ebisharabaga]. 1) Ekintu ekikozirwe
 kitahamire, nk'enju, omukyeeka, n'ebindi. Ekisharabaga ky'omwijukuru
 nikyo kyakwatwa omuriro. 2) Emisito y'enshonzi, ekwatanisiibwe hamwe
 nk'akakyeeka ahabw'okwenda kugyegura nari kugibiika gye. Abajubi
 b'enshonzi, bazikoma omu bisharabaga.
ekisharagaate [ekisharagáàte] z. bg: [ebisharagaate]. 1) Orugo
 rwehinguririize enju. Baana 'mwe mureete, embingo twombeke
 ekisharagaate. 2) Akago k'okusheeshamu nari kunaabiramu akombekirwe omu
 mingo, ebikonko, omugugu, omugorora n'ebindi nk'ebyo. reb: EKISHEESHERO
ekisharara [ekishárara] z. Omwanya ogurimu amaizi maingi, gumezirwemu
 emigugu n'ebindi. Embuzi baaziriisiza omu kisharara. bg: [ebisharara].
ekishararazi [ekisharárazi] z. Ekintu ekirikukwata ebicweka by'omubiri,
 nk'ebyara by'ebigyere nari enkumu z'engaro, zikasharara; okashusha oti
 hariho ekirikuzikurura. Naakwatwa ekishararazi omu ngaro. km:
 ekisharazi. bg: [ebishararazi].
ekishashara [ekishashara] z. Ekiibo kitarukirwe gye, eky'okukoresa
 kumara omwanya mukye, ahabw'okukiruka nibarahukiiriza kwenda
 kukikoresa. Ekishashara nikyo orikukira kwihisa ebitakuri. bg:
 [ebishashara].
ekishate [ekishate] z. Ekicweka kimwe ky'ekintu eki bashatwire bwemi.
 Ekishate kye ky'eipapaari, enkoko zaakirya. bg: [ebishate].
ekishebe [ekishebe] z. reb: EKISEBE koz: NK. bg: [ebishebe].
ekisheegure [ekishéégure] z. Ekiti kirikukira kumera omu misiri,
 kyorobi, empimbi yaakyo eine engingo erimu omuhanda, waakirya
 nikinuriira nk'omwonyo; kiine emizi y'ebiriibwa bya kinekye. Nikikira
 kuriibwa embuzi. reb: OMUKA koz: KI. km:
 ekiseegure;ekifumbwa;ekifumbagasha. bg: [ebisheegure].
ekisheemu [ekishéému] z. Ekibumburi ky'amasha nari amazi*. Ente zaasiga
 ebisheemu bibiri omu kibuga. gyer: OMUZINDI*. bg: [ebisheemu].
ekisheenyi [ekishéènyi] z. Omwanya ogu barikutimbamu eitaka ry'orusheenyi.
 Twashanga emotoka egwire omu kisheenyi. bg: [ebisheenyi].
ekisheesha-musheenyi [ekisheesha-mushéènyi] p. Emikorere y'ekintu etaine
 ntebeekanisa. Abateezi b'akaruuru baaba beemereire ekisheesha-
 musheenyi.
ekisheeshero [ekisheeshero] z. Omwanya ogutebeekanisiziibwe abantu
 kunyaaramu. Yaaza kusheesha omu kisharagaate. bg: [ebisheeshero].
ekishegyere [ekishegyere] z. Omugisha mubi nari murungi. Omu murimo
 gwe gw'obushuubuzi, akagiriramu ekishegyere kibi. Ebi yaabaire agura,
 bikaba biburwa abaguzi, ebindi biibwa, ainuka busha.
ekishegyesho [ekishegyesho] z. Orwamba nari eshagama nyingi eyekwatiire
 aha mwanya. Embwa zaaba nizirwanira ebishegyesho aha ibaagiro. km:
 ekishegyeshu; ekishegyeso. bg: [ebishegyesho].
ekishekashekye [ekishekáshekye] z. Ekishaka ky'amababi garikumaatiira
 mahango n'ebirabyo birikwera. Nikishaarira munonga, kiine omuhanda
 ahagati y'empimbi yaakyo; nibakikoresa nk'ekishekye. Ebishekashekye
 tubireebire ahaifo hari aha muhanda. km: omushekashekye. bg:
 [ebishekashekye].
ekishekye [ekishékye] z. Ekiti nari ekipiira ekiine omuhanda rwagati, eki
 barikunywaisa amaarwa, obushera n'ebindi by'okunywa. Amaarwa bakira
 kuganywaisa ebishekye. Baaba nibanywaisa ebishekye biraingwa. bg:
 [ebishekye].

ekishembeso [ekishembeso] z. Ekipapura eki barikushembesa ekitabo.
 Enjura emuteire naaruga aha ishomero, ekitabo kye kyacwekaho
 ekishembeso. bg: [ebishembeso].
ekishemereire [ekishemereire] y. Ekigambo ekirikuteerana n'entsigwa
 kworeka ekihikire kandi ekiine kukorwa.
 Nikihinduka kurugiirira aha kirikuba
 nikigambwaho kiti:
 ekigambo enyogyezi
 omuriisa ashemereire
 abariisa bashemereire
 omuti gushemereire
 emiti eshemereire
 eriisho rishemereire
 amaisho gashemereire
 ekiti kishemereire
 ebiti bishemereire
 ente zishemereire
 akaana kashemereire
 obwana bushemereire
 otwana tushemereire
 okutu kushemereire
 amatu gashemereire
 ahantu ahashemereire
 ogushaija gushemereire
 agashaija gashemereire

ekishengye [ekishengye] z. bg: [ebishengye]. 1) Omwanya omu nju
 ogutaanisiibwe aha myanya endiijo, ogwine omuryango gw'okugutaahiramu.
 Yaayesibirana omu kishengye yaayanga kurugamu. 2) (omu kyombeko) ekyo
 ekirikwombekwa butsimba n'amatafaari nari n'enyomyo n'obudongo aha
 musingye kwija kuhangirira akanono; ekidongo.
ekishenshero [ekishénshero] z. bg: [ebishenshero]. 1) Omuryango
 gw'ekikaari ky'enju ogw'omu rubaju, nari enyima. Aha muryango
 gw'ekibuga ky'ente hakaba hariho emihingo, abantu baakoresa
 ekishenshero kutaaha omuka. 2) Akaryango kakye ak'enyima y'orugo
 rw'ente.
ekisherebenganyi [omusherebengányi] z. Ekikooko, ekiine amaguru ana,
 gaine ebyara bitaano-bitaano, akatwe kakye, akakira kakye karaingwa
 n'akabondo kahangoho. Nikikunda kuza aha nju. Emiserebenganyi yoona
 ehumbasi eriya nju. gyer: EKINYA. km: omunya, omusherebembe. bg:
 [emisherebenganyi].
ekishiija [ekishiija] z. Ekishaka ekimazire obwire buraingwa
 kitahingirwemu kandi kigumire. Baaza kubanjura ekishiija ky'enyima
 y'enju. bg: [ebishiija].
ekishiisha [ekishíìsha] z. reb: ORUSHIISHA bg: [ebishiisha].
ekishinjo [ekishînjo] z. Ekiniga kingi ekirikukuhaga, okahurira nooyenda
 kurwana nari kuteera ekintu. Yaakwatwa ekishinjo, yaamuruma okutu. bg:
 [ebishinjo].
ekishobobo [ekishobobo] z. Ekintu ekitashoboorokire. Omukazi we akazaara
 omwana aine amaguru nk'ag'ente, yaatubeera ekishobobo. bg:
 [ebishobobo].
ekishobyo [ekishobyo] z. reb: EKICUMURO bg: [ebishobyo].
ekishogashoga [ekishogáshoga] z. Ekiti kiraingwa, ekiine empimbi eine
 engingo eziine omuhanda ahagati n'amababi gakozirwe nk'ekiganja
 ky'omuntu kyaririkire; kirikwana ebijuma birikubaruka byaheza kwoma.
 Embibo zaakyo niziyagayaga, zaashushurwa okazitaho omuriro, nizaaka.
 Abantu nibakikoresa nk'empagi z'okukwatisa ebitookye. Ebishogashoga
 bikira kushangwa omu rutookye. reb: EKIGAHA bg: [ebishogashoga].
ekishogorera [ekishogórera] z. Ekiti ky'ebihingwa nk'amashaza,
 ebihimba, n'ebindi, ekyacuubwaho emishoga yaakyo nari ekyasigaraho
 ebishushu ebi baatondoramu enjuma. Embuzi zaarya ebishogorera
 by'ebihimba ebi baata omu rutookye. koz: KI. km: ekishogororo. bg:
 [ebishogorera].
ekishogororo [ekishogororo] z. reb: EKISHOGORERA koz: NK. bg:
 [ebishogororo].
ekishogoto [ekishogoto] z. Etaabe y'okureesa, ezingire omu kipapura nari
 omu kishansha. Omutsigazi aine ekishogoto ky'etaabe aha kutu. bg:
 [ebishogoto].
ekishoho [ekishoho] z. reb: ENTUKURU koz: Bunyaruguru; Kanungu. bg:
 [ebishoho].
ekishohoorere [ekishohóórere] z. Ekintu eki baihamu ebintu byakyo,
 hakagumamu busha. Eibenga ry'ebihimba, ku baabimaziremu ryasigara riri
 ekishohoorere. Yaaza kuhakuura baashangamu ebishohoorere byonka. koz:
 NK. bg: [ebishohoorere].
ekishokonkore [ekishokonkóre] z. Ekintu kyaba kihwiremu ebintu ebibaire
 birimu, nk'ekibiriiti nari akacumu. Mpa ekyo kishokonkore. gyer:
 EKISHANKARA. bg: [ebishokonkore].
ekishokooro [ekishókooro] z. koz: NK. gyer: EKIJAMBA. bg:
 [ebishokooro].
ekishokozo [ekishókozo] z. Ekintu eki barikukoresa kwimutsya nari
 kushunshura eishokye. Mumpe ekyo kishokozo ntereeze eishokye. koz: KI.
 bg: [ebishokozo].
ekishoma [ekishoma] z. koz: KI. gyer: EKIJAMBA. bg: [ebishoma].
ekishonga [ekishonga] z. reb: EKYEMERERO koz: KI. bg: [ebishonga].
ekishore [ekishóre] z. Ekyana ky'enyamaishwa erikutungwa enyama,
 nk'embwa nari enjangu. Enjangu eine ebishore bingi. Embwa yaabo
 ekabwagura ebishore bitaano. bg: [ebishore].
ekishoreko [ekishoreko] z. bg: [ebishoreko]. 1) Omugoyi ogu barikusibikaho
 enkoko, baaba batarikwenda ngu zirye emisiri. Enkoko yaacwa ekishoreko
 yaagyenda. 2) Ekisibo ky'obwana bw'embuzi. Nibaba bakikomire omu bisya
 barikwenda ngu butateganisa zaanyina nari butaza kwona. Obwana
 bw'embuzi bwacwa ebishoreko, bwaza kwona.
ekishoro [ekishoro] z. reb: OMWESHO2
ekishorobwa [ekishoróbwa] z. Ekinyogori kihango kirikukira kushangwa
 omu masha nari omu bunyaatsi bushakaize enju, bwaba bwakuzire. Aha
 rubungo haijwireho ebishorobwa. fum: Ekishorobwa kihango, okyendeza
 enkoko yaawe. bg: [ebishorobwa].
ekishorogoto [ekishórogoto] z. bg: [ebishorogoto]. 1) Ekisisi
 kyatikire. 2) Ekisisi ky'eminwa eyashami kicweregyereirwe
 kirikukoresibwa nk'ekicuba. 3) Ekikogotso ky'ekinyantinda. koz: amakuru
 g'omuguutuuro. 4) Maraaya. Ashangire ebishorogoto aha mugyera.
ekishoroshoro [ekishoróshoro] z. Omukundi ogugwire omunda, okashanga aha
 nda hariho nk'emihiro. bg: [ebishoroshoro].
ekishuba [ekishuba] z. Amakuru gatahikire g'omu bigambo ebirikugambwa
 nari ebirikuhandiikwa bigyendereire kubeiha nari kuhabisa. reb:
 EBISHUBA fum: Ekishuba kihenwa kuri waizire. Ekishuba kinywanisa. bg:
 [ebishuba].
ekishubaaka [ekishubaaka] z. Omukazi oremaine na iba, akagaruka owa
 ishe. Omwe aha bahara akaba ekishubaaka. bg: [ebishubaaka].
ekishugi [ekishúgi] z. Omwanya ogu barikuba batahingire, gumeziremu
 ebishaka bingi. Enju ye eri ahagati y'ekishugi. bg: [ebishugi].
ekishugira [ekishugira] z. Eiziina eri abaabaire babandwa, baabaire beeta
 enkyeka nari akasisi k'okunyweramu. Omu ndaaro, harimu ebishugira. bg:
 [ebishugira].
ekishugwitu [ekishugwitu] z. km: ekishugwitwa. bg: [ebishugwitu].
 1) Ebintu birikureereeta ahansi y'omunwa gw'enshaaki. Enshaaki ye eine
 ebishugwitu bigufu. 2) Enyama z'amatama eziri haihi n'okutu. Yaamuteera
 oruhi omu bishugwitu.
ekishumira [ekishumira] z. Omururu mwingi gutarikuhwayo. Omushaija we aine
 ekishumira nk'eky'embuzi yaareeba ekyoga-nyanja. bg: [ebishumira].
ekishumuuruzo [ekishúmuuruzo] z. Ekyoma ekiigura enkufuru, yaaba
 etsibire. Ekishumuuruzo kyabura, baacwa enkufuru. bg: [ebishumuuruzo].
ekishunshura [ekishunshúra] z. Ekikwato kirikukoresibwa kushokoza
 eishokye. Ekishunshura kyangye. koz: NK. gyer: EKISHOKOZO. bg:
 [ebishunshura].
ekishurugu [ekishurúgu] z. Enyama erikureereetera aharuguru y'ekimironko,
 ekirikushangwa omu bantu abamwe abakuzire. bg: [ebishurugu].
ekishushani [ekishusháni] z. RT: ekisisani. bg: [ebishushani].
 1) Ekyeshusha ky'omuntu nari ekintu ekiri aha rupapura, nari
 ekibumbirwe. Bakamuteera ekishushani n'omukazi we. 2) Omuntu
 orikureebeka ebiteekateeko bye biri hare. N'enki k'ori nk'ekishushani,
 k'otatebeekaine. koz: amakuru g'omuguutuuro. fum: Ekishushani ti
 ruganda.
ekishushu [ekishúshu] z. Ekicweka ekiba kishangiire ekintu ekindi ekiri
 omunda, nk'eky'omunekye, ebitakuri, omuti, n'ebindi. Ebishushu
 by'ebitookye bitwarire embuzi eyaaheza kuzaara. RT: ekisusu. bg:
 [ebishushu].
ekishuuga [ekishuuga] z. Ekintu ekiine obukambwe bwingi, kirikutiinwa
 munonga. Embwa ye n'ekishuuga. bg: [ebishuuga].
ekishuuku [ekishuuku] z. reb: EISHUUKU bg: [ebishuuku].
ekishuusha [ekishúùsha] z. bg: [ebishuusha]. 1) Eibabi ry'orutetera.
 Omushana gwayaka munonga, ebishuusha byahongahonga. 2) Emboga z'amababi
 g'ebyozi. Eriizooba nitwenda kuraarira ekishuusha. Oburo n'ekishuusha
 binura.
ekishwa [ekíshwa] z. bg: [ebishwa]. 1) Ekituumo ky'eitaka ekyombekirwe
 empazi, emishwa nari emunyu, omu birikutuura. Ka nze kwiha ekishwa
 ky'empazi. Yaashutama omu kishwa ky'empazi, zaamuruma ekibunu.
 2) Obwingi bw'obukooko bukye oburi hamwe. Tushangire ekishwa
 ky'obuhambwe omu biti, twagaruka twareeba n'ekindi eky'enjoki aha
 itaagi

.
 3) Obwingi bw'ebintu ebindi byona, ebiri hamwe. Ebintu ni bingi,
 n'ekishwa. koz: amakuru g'omuguutuuro.
ekishwaga [ekishwaga] z. Enyamaishwa y'omu ishwa erikurya munonga,
 erikwingana ente. Abugaine ekishwaga kyamwirukaho. bg: [ebishwaga].
ekisibiko [ekisibiko] z. reb: EKISIRIKO koz: KI. km: ekisiriko. bg:
 [ebisibiko].
ekisigaate [ekisigaate] z. Empimbi y'omugusha nari ekicoori ei barikunena
 nk'ekikoijo. Twatema omuba gw'ebisigaate, mwije tubinene. bg:
 [ebisigaate].
ekisigisiro [ekisigisiro] z. Enyungu y'okusigisiramu obushera. Baitu
 obushera obwaba buri omu kisigisiro, mwabumaramu ryari? koz: NK. bg:
 [ebisigisiro].
ekisigo [ekisígo] z. Omuti gw'omugyenzo, namunonga ekitooma; ogwabaire
 gubyarwa kusirika omuzimu gwa nyineeka ofiire. koz: Kare. bg:
 [ebisigo].
ekisiibo [ekisiibo] z. Obunaku obu abaikiriza omu diini bamara
 barikwesiibyakwo, aha bw'okwefubira. Abiikiriza boona babahabwire
 kutwaza gye omu biro by'ekisiibo. RT: ekisiibo. bg: [ebisiibo].
ekisiika [ekisíìka] z. RT: ekisiika. bg: [ebisiika]. 1) Obuhome bw'enju.
 Omutwe yaaguteera aha kisiika. 2) Ekishengye ekiri omu nju. Yaataaha
 omu kisiika kye. Aha kisiika, waasiga waasibaho? reb: ORUSIIKA koz: KI.
ekisiiku [ekisííku] z. reb: EKITUMBAARA bg: [ebisiiku].
ekisiimo [ekisiimo] z. Ekiconco eki orikuha omuntu kumwebaza ahabw'ebi
 akukoreire. Bamuhaire ekisiimo ky'okukora gye omu kibiina.
ekisiimuuzo [ekisiimuuzo] z. Ekintu kyona ekirikukoresibwa omu
 kusiimuura ahansi, aha buhome, aha rubaaho, aha meeza, n'ahandi.
 Ekisiimuuzo kye, nikisiimuura kurungi. bg: [ebisiimuuzo].
ekisiizi [ekisíìzi] z. Ekiina ekirikuzamu amaizi g'enjura. Ebisizi
 ebingi biba birimirwe kutanga amaizi g'enjura nari omutunga. Amaizi
 g'omu kisiizi garwaza ente. bg: [ebisiizi].
ekisika1 [ekisika] z. Omuringo gw'ebituzi. Turaariire ebisika. bg:
 [ebisika].
ekisika2 [ekisika] z. Otugoye tw'okutungaho enkwanzi. Omuhara
 bamureeteire ekisika ky'okutungaho enkwanzi ze. bg: [ebisika].
ekisika3 [ekisika] z. Embibo y'omutumba gw'embiire, waagureeba
 nigushushana n'ekitookye ky'enyamwonyo. Emirundi mingi ekisika bakitema
 batakimanyire, bakyetsiremu enyamwonyo. bg: [ebisika].
ekisimba [ekisîmba] z. bg: [ebisimba]. 1) Ekikooko kihango munonga
 ekigambwaho munonga omu kigano. Omu kigano kya Mubi, tuhuriramu
 ekisimba ekyariire ebintu byona by'omushaija: omukazi we, abaana, hamwe
 n'amatungo. 2) Omuntu muhango, nari ow'omutima mubi bamweta ekisimba.
 Aine enkoro y'amaani, n'ekisimba. Omuntu otaine mbabazi aba ari
 ekisimba.
ekisindikwa [ekisindíkwa] z. Ekiti ky'omu itaka ry'orucuucu, ekiine
 oturabyo tukye twa kakobe. Ebisindikwa tukabireeba Rukuba, nitwija. bg:
 [ebisindikwa].
ekisingiso [ekisingiso] z. Ebinyaatsi ebi bakoresa kusiigiriza
 (kukuringira) enyungu y'omusinga. Bamutumire ekisingiso, kyamuburira.
 bg: [ebisingiso].
ekisira [ekisira] z. Ekikoba ky'obushaija bw'enyamaishwa. Ekisira
 ky'enumi yangye kirwaire ekizimba. bg: [ebisira].
ekisiriira [ekisirííra] z. RT: ekisiriiza. bg: [ebisiriira]. 1) Ekiti
 ekiriho omuriro. Yaamuteera ekisiriira ky'omuriro. koz: KI. 2) Eikara
 rihwereire, eritariho muriro. Mpa ekisiriira, nkuubise amaino. reb:
 EKICUMURWA
ekisirikiriro [ekisirikiriro] z. Enjoga y'amaarwa ei barikubiika aha
 bugyenyi ngu baginywe aha muheru, obugyenyi bwarugamu. Neegyenderwaho
 omubazi gw'okurinda obusingye omu bugyenyi. Baaza kunywa ekisirikiriro.
 bg: [ebisirikiriro].
ekisiriko [ekisiriko] z. Ekiina ekiri ahagati y'omuhanda. Egaari
 yaagivugira omu kisiriko yaahendeka. koz: NK. km: ekisibiko. kom:
 [<Lug. ekisiriko]. bg: [ebisiriko].
ekisiro [ekisíro] z. reb: EKISIRU koz: NK. bg: [ebisiro].
ekisiru [ekisiru] z. Ekimera ky'otubabi tukye tutaagwize kandi turi
 hamwe, ekikira kumera omu migongo n'omu mashamba g'emiti; kiine omuzi
 gumwe tikirikurabya kandi kigumire kukuura. Omusiri gwe gwijwiremu
 ebisiru. Acumitsirwe ekisiru, mbwenu hati naagyenda naacumbagira. koz:
 KI. km: ekisiro. bg: [ebisiru].
ekisisi [ekisísi] z. Enkyeka mpango y'amabondo ei batamu eby'okunywa.
 Obushera bwe naabubiika omu kisisi. RT: ekisisi. bg: [ebisisi].
ekisooni1 [ekisooni] z. bg: [ebisooni]. 1) Ekibaare/eitaka ry'ekisooni:
 eibaare nari eitaka ryorobi ry'erangi erikwera, ya kinekye, nari obundi
 erikutukura, ririkukoresibwa omu kuhoma amaju. Erangi y'Abajungu
 tindikuhomesa, eyangye ninyija kugihundisa ekisooni. 2) Ahantu
 aharikutimbwa eitaka ry'ekisooni. Barumuna bangye baaza omu kisooni.
ekisooni2 [ekisooni] z. reb: EBISOONI bg: [ebisooni].
ekisooso [ekisooso] z. Obuso oburengyeire omumaisho. Omu baane be boona
 otaine kisooso n'omujigaijo wenka. reb: ENKONDO koz: NK. gyer: ENKOMBE
 2. bg: [ebisooso].
ekisya [ekisya] y. Ekigambo ekikoresibwa kworeka ekintu ekitari
 kikuru, ekitandikirweho, ekiizireho nari ekibaireho juba.
 Nikihinduka kurugiirira aha kirikuba
 nikigambwaho kiti:
 ekigambo enyogyezi
 omuntu omusya
 abantu abasya
 omuraba omusya
 emiraba emisya
 eishomero erisya
 amashomero amasya
 ekitabo ekisya
 ebitabo ebisya
 engoma ensya
 orusaniya orusya
 ensaniya ensya
 akatebe akasya
 obutebe obusya
 otutebe otusya
 okuguru okusya
 amaguru amasya
 ahantu ahasya
 oguju ogusya
 agaju agasya

ekita [ekíta] z. Oburaingwa bw'entambwe obu barikugyenderaho kugyera
 obuhango bw'omusiri nari obutaka. Omusiri gwa Kaasigaire baaza
 kuguteera ebita. Omusiri gwe bagwonesize, omukama yaaza kuguteera
 ebita, kubara ebi baraamurihe. bg: [ebita].
ekitaagaju [ekitáágaju] z. Omuntu omurofa. koz: NK. bg: [ebitaagaju].
ekitaaguriro [ekitááguriro] z. Ekyeshongoro kirimu okuteera engoma
 n'okuteera ahansi emitsindo, ekizinwa Abanyankore. Omu mizaano y'abaana
 b'eishomero, haaba harimu ekitaaguriro. reb: EKIZINO 1) koz: NK. bg:
 [ebitaaguriro].
ekitaahiro [ekitaahiro] z. Ekijwaro ekyebumburikire, ekitashatwire. Esaati
 ni kimwe aha byabaire byetwa ebitaahiro. bg: [ebitaahiro].
ekitaako [ekitaako] z. Ekintu ekihunzirwe n'enkwanzi nari ekikozirwe
 n'enkindo, ehuuzi, nari ebindi nk'ebyo ebyamabara. bg: [ebitaako].
ekitaara1 [ekitaara] z. koz: Ekigambo ekiizire juba. bg: [ebitaara].
 1) Etaara mpango, erikuhweza munonga. 2) Okuragaana n'omuntu, akiija
 nk'oku muragaine akashanga otariho. Yanta aha kitaara. Tukaragaana ngu
 tushangaane aha mataane, kwonka akanta aha kitaara, taraizire. koz:
 amakuru ag'omuguutuuro. gyer: KUREEBYA.
ekitaara2 [ekitáára] p. Amahembe g'ente agatagaraire. Ente etegize
 ekitaara. bg: [ebitaara].
ekitaasa [ekitaasa] z. Kimwe aha byoma bibiri birikushusha ebisihaani
 ebirikuhondanisibwa kushongyera amaraka, engoma, endingiri n'ebindi
 bikwatwa omu kweshongora. Mweshongorere Ruhanga, ni muteere engoma
 n'ebitaasa, n'obunyamurera. bg: [ebitaasa].
ekitaba [ekitaba] z. Ekiina ekirikutimbwa, kutanga amaizi g'omutunga
 ngu gatatwara orwezo rw'eitaka. Akazibira amaizi g'omutunga kugyenda,
 yaagahuguura gaaza omu kitaba ky'omu rutookye rwe. bg: [ebitaba].
ekitabasho [ekitábasho] z. Eshanduuko ei aba kare baabaire babiikamu.
 Ekitabasho kye kikuzire. koz: ekya kare. bg: [ebitabasho].
ekitabo1 [ekitabo] z. Ekintu ekiine empapura zihandiikirweho ebigambo
 nari ekintu ky'empapura z'okuhandiikaho. Baamugurira ekitabo
 k'okuhandikamu. RT: ekitabo. kom: [< Oruharabu. kitab]. bg: [ebitabo].
ekitabo2 [ekitabo] z. Omwanya ogu abantu ba kare (na bamwe aba hati)
 baabaire batinda, bakaraaraho. Ekitabo kyabo bakakitindisa eitaka,
 baayariraho obunyaatsi; batungikaho emikyeeka. RT: ekitabo. gyer:
 EKITANDA. fum: Ekitabo eki oyesiga, okizaariraho omwojo. bg: [ebitabo].
ekitagata [ekitagáta] z. Eiziba nari omugyera gw'amaizi garikwotsya, agu
 bagira ngu nigatamba oburwaire waaganaaba. Yaaza omu kitagata arwaire
 omushwija. Ekitagata ekya Karugambanengwe, nikishangwa omuri Kabaare.
 gyer: KASYOSYO. bg: [ebitagata].
ekitagatirizi [ekitagatirizi] z. bg: [ebitagatirizi]. 1) Amaizi
 agarikuba gaatandika kutagata, gari aha mahega. Yaamuha ekitagatirizi
 ngu anaabe. 2) Omushana gw'akasheshe, ogurikuba gukiinemu akabeho
 kakyekakye. Yaashohora aha kitagatirizi.
ekitagirwa [ekitagírwa] z. Omuntu ou orikwanga munonga, ou orikuba
 otarikwenda ngu oreebe. Muka taata n'ekitagirwa. bg: [ebitagirwa].
ekitakuri [ekitakuri] z. koz: NK. RT: ekitakuri. bg: [ebitakuri].
 1) Omuzi muhango gw'omukamba ogurikuriibwa. Yaagura ebitakuri omu
 katare. 2) Emizi mihango y'ebindi bishaka ebimwe, bitarikuriibwa.
 Ekimuri kyawe ni kirungi, mpa ebitakuri byakyo, ngyende nkibyare. reb:
 EKIRIIBWA
 Amaziina g'ebitakuri ebirikuriibwa:
 - Bitambi
 - Ekifeefe
 - Ekifefe
 - Entembarushaka
 - Kafumbe
 - Kagyega
 - Kahogo
 - Kahungyezi
 - Kaishi k'orumogo
 - Kanena
 - Kanyaatsi
 - Karebe
 - Kashoga
 - Kashoma
 - Katambira
 - Katukura
 - Kifeefe
 - Kiriibwa-mbeba
 - Kitambi
 - Kiteeka-maju
 - Kitukura
 - Kwezi-kumwe
 - Kyebandira
 - Kyetuntumura
 - Kyeturumura
 - Kyonyokyembeba
 - Magabari
 - Makanga
 - Mpingira
 - Mugumya
 - Mugurusi-agona (Mugurusi-rya
 kimwe)
 - Mukazi
 - Musesera
 - Mwami-rya-kimwe
 - Nderera-omwana (Nderera)
 - Ngarama
 - Nkaija-nkore-kushunganwa
 - Nkwatsa-ahansi
 - Noora
 - Nshenshera
 - Ntega-akagyega
 - Nyamushunganwa
 - Nyina-akamanzi
 - Nzaarira
 - Omujungu
 - Rubango
 - Ruhoko
 - Rutambira
 - Rwantebe
 - Senga
 - Shutama-nkuhingire
 - Wadada
 - Yerunde

ekitamaazi [ekitamaazi] z. Ekirondogozi nari ekirare. bg: [ebitamaazi].
ekitambaara [ekitambáàra] z. bg: [ebitambaara]. 1) Omwenda ogu baara
 aha meeza, entebe, n'ebindi. Ebitambaara bye baabiiba. 2) Omwenda ogu
 barikweshemba omu mutwe. Akaremwa kumugurira ekitambaara ky'omu mutwe,
 yaayangana. 3) Akenda karikukwatwa omu ngaro kukoresibwa nk'omu kufuka
 ebihinzi omu enyindo nari omu kwesangura etuutu.
ekitambi [ekitambi] z. Ekijwaro ky'abakazi eki beezirika omunda,
 bakatungikaho ekiteeteeyi n'eshuuka. Omukazi yaaba ajwaire ekitambi
 kirungi aha bugyenyi. RT: ekitambi. bg: [ebitambi].
ekitambo2 [ekitâmbo] z. bg: [ebitambo]. 1) Ekihongwa; ekiheebwayo.
 Bakatwara embuzi n'enkoko, nk'ebitambo by'emandwa. 2) Ekintu ekiitwa
 omu mwanya gwa kigyenzi kyakyo. Akaba ekitambo kya boona. koz: amakuru
 g'omugutuuru.
ekitanagwa-igufa [ekitánagwa-igufa] gut. Embagwa nto (ey'amagufa
 goorobi agarikubaasa kuriibwa n'enyama). Aine ebitanaga-igufa bishatu.
 bg: [ebitanagwa-igufa].
ekitanansi [ekitanánsi] z. Erindi iziina ry'oruzimu nari akanyamahano. bg:
 [ebitanansi].
ekitanda [ekitânda] z. Ekintu ekikozirwe omu biti nari ebyoma, eki
 babyamaho. Ekitanda kye kihendekire. gyer: EKITABO. kom: [< Lug. <
 Rsh.]. bg: [ebitanda].
ekitara1 [ekitára] z. Ekiju eki bahunikamu ebishaarwirwe. Abahingi
 bakashaaruura oburo, baabwanika; ku bwayomire baabuhunika omu kitara.
 fum: Ekitara kitsya n'oburo bwakyo. bg: [ebitara].
ekitara2 [ekitara] z. Enyana z'okubanza, ezi enimi embiikirwa ezaaza.
 Aine enyana z'ekitara, ishatu. bg: [ebitara].
ekitaraarainwe [ekitaraaráínwe] z. Ekintu ekirikubaho kiteeteekateekirwe.
 Bakaija ekitaraarainwe bashanga twabyamire, baraara kwe. bg:
 [ebitaraarainwe].
ekitari [ekitári] z. Ekiti eki barikugondeka kukora orukanga rw'entaara
 y'okweresa. Yaaza kuronda ebitari by'okurukisa entaara. bg: [ebitari].
ekitariko [ekitáriko] z. bg: [ebitariko]. 1) Ekirabyo ky'ebimera
 by'enjuma nk'ebicoori, omugusha, oburo, n'ebindi. Ebicoori bye
 n'ebitariko. Ekitariko ky'omugusha gwa Kyatanombe, kyo nikiba
 kyebumbire. 2) Ekicoori kyaba kiine enjuma zitakagumire munonga.
 Yaamuha ekitariko ngu abe nikyo yaarya yaakyanga.
ekitaro [ekitaro] z. Ekikwato kikozirwe omu nkindo ky'okutarikiraho.
 Yandeetera ebinyoobwa biijwire omu kitaro. bg: [ebitaro].
ekitashaaya [ekitasháàya] z. Ekyato kihango munonga, ekirambikire
 nk'ekibaaho, ky'obwoma bw'okukwata orubaju n'orubaju eki abantu
 beemereraho bakambukiraho amaizi. Ku baabaire nibaza Karangara,
 baagyendera omu kitashaaya. bg: [ebitashaaya].
ekitasya [ekitásya] z. Omuntu orikwanga nkana kukora ebi baamugira ngu
 akore. gut: 'Ekitasya nk'eky'omwongo.'. Baitu ogu mwishiki ka
 n'ekitasya. bg: [ebitasya].
ekiteba [ekiteba] z. Enyungu y'okutahisa amaizi. Ekiteba kye yaakyata.
 bg: [ebiteba].
ekitebe [ekitébe] z. RT: ekitebe. bg: [ebitebe]. 1) Ekintu ekibaiziirwe
 okushutamwaho. Baamuha ekitebe ngu abe nikyo yaashutamaho.

 2) Omwanya ogurikwikarwaho abategyeki b'ekyanga ekyo. Ekitebe ekikuru
 ky'egomboorora ya Kanungu, kiri Kirima.
ekitebyo [ekitebyo] z. Enkuru ei batebya aha bintu ebyabaireho nari
 ebibaasa kubaho. Omuri Mutebya, tushomamu orugamba rw'Abanyonyi
 n'Abanyamaishwa, hamwe n'oburungi bw'ebirabyo. Kandi shi, ebitebyo bya
 Ishe-Katabaazi, noobimanya? gyer: EKIGANO. bg: [ebitebyo].
ekiteebero [ekiteebero] z. Erindi iziina ry'ekimaasho. gyer: EKIMAASHO.
 bg: [ebiteebero].
ekiteebo [ekiteebo] z. Ekikwato ky'omu nju ekirukirwe omu nshuri, emingo
 nari omu nkindo, eki barikukoresa kwegura nari kubiikamu ebintu.
 Yaagura ekiteebo kirungi. gyer: EKITUKURU. bg: [ebiteebo].
ekiteega [ekiteega] z. Ekicweka ky'omubiri eky'enyima y'ekitsintsiino.
 Tarikugyenda, eibaare rimuteire ekiteega naasiiba omuka. bg:
 [ebiteega].
ekiteekateeko [ekitéékateeko] z. Ekintu eki omuntu aba naateekateeka aha
 mutima. Obundi aha, ngira ekiteekateeko ky'okugura emotoka. bg:
 [ebiteekateeko].
ekiteeko [ekitéèko] z. Obuguha oburukirwe hamwe, obu babiikamu ebyanzi,
 ebiibo, n'ebindi. Naatuma omwana omu kiteeko, kundeetera ekiibo. RT:
 ekiteeko. fum: Ekiteeko ky'omworo, n'omuriro. bg: [ebiteeko].
ekiteekye [ekitéèkye] y. Omuringo ogu omuntu ahikaho yaakura munonga
 yaabura n'amaani g'okushohora aheeru. Akuzire munonga takyeshohoza
 heeru, n'ekiteekye, omuka ye.
ekiteekyero [ekitéékyero] z. bg: [ebiteekyero]. 1) Enju nari
 ekishengye eki barikuteekyeramu eby'okurya. Abaishiki twabasiga omu
 kiteekyero, nibareeta eby'okurya. 2) Omwanya ogu barikuteekyeramu
 waragi. Twara enku aha kiteekyero, tuze kuteeka waragi. koz: Omu
 bahingi b'ebitookye.
ekiteera [ekitéèra] z. Empundu. Baabugana ekiteera, kiri n'abaana
 baakyo. RT: ekiteera. bg: [ebiteera].
ekiteera-matsinde [ekiteera-matsinde] z. Ekikooko kirikwenda kushusha
 ekiharara kwonka kyo kikye, kirikukira kutuura omu biteete nari omu
 matsinde. Omuhingi ori ekiteera-matsinde kyamukanga ku kyaguruka omu
 matsinde ahi yaaba naahinga. bg: [ebiteera-matsinde].
ekiteera-nkuba1 [ekitéèra-nkuba] z. Ekishaka ekiine ebirabyo bya kinekye
 (kihongwa), empimbi yaakyo eine eibara rya kakobe kandi eine ebintu
 birikuhara. Ebiteera-nkuba bikira kushangwa omu bishaka biraire. bg:
 [ebiteera-nkuba].
ekiteera-nkuba2 [ekitéèra-nkuba] z. Eiziina ry'ekinyonyi kirikutungwa
 egabo y'enjuma. bg: [ebiteera-nkuba].
ekiteererero [ekitéérerero] z. Omwanya ogw'aha rubaju rw'omusiri,
 ogurikunagwaho omwata ogwayomberwa, nari ebinyaatsi ebyakunkumurwa omu
 musiri. Ebintu ebirikuba binagirwe aha kiteererero, ku birikujunda,
 birimu orwezo rurungi rw'okuta ahandi, nk'omu rutookye nari omu mwani.
 Embuzi baaba baziriisize, omu kiteererero. km: enteererero. bg:
 [ebiteererero].
ekiteero1 [ekitéèro] z. Ekicweka ky'ekyeshongoro nari ekizino. Mubangizi
 akahimba ekyeshongoro ky'ebiteero bitaano. bg: [ebiteero].
ekiteero2 [ebitéèro] z. Omuringo gw'ekintu kwizira omu bwingi. Ezi ti
 mpazi, n'ekiteero. bg: [ebiteero].
ekiteete [ekitéète] z. Ekitsinsi ky'omuteete, ahu gurikutsibuka. gut:
 'Waashaba ekiteete obugimbi.'. RT: eteete. bg: [ebiteete].
ekiteeteeyi [ekiteetééyi] z. RT: ekiteeteeyi. bg: [ebiteeteeyi].
 1) Ekijwaro ky'abakazi nari abaishiki ekirikuruga omu mabega
 kikagarukira omu maju, nari aha bigyere. Ekiteeteeyi kye kikaba kigufu.
 2) Enju y'ekisiika ky'aheeru ekyezigoire.
ekitega [ekitéga] z. Ekintu ekitaijwire, nari ekitahikire aha rugyero
 orurikwetengwa omu kintu eki kirimu. Akabiika obushera omu nyungu
 bwijwire, kwonka ku yaagiire kugaruka kubwihayo yaashanga buri ekitega.
 bg: [ebitega].
ekitega-ruhende [ekitega-ruhende] z. Ekinyamaishwa kirikurya enkoko;
 nikizikwata kirikukoresa obwengye bw'okuzitegyesa omushumiko gwakyo
 gwashami; enkoko ekishondayo kikakwatanisa omushumiko gwakyo; omutwe
 gw'enkoko n'ebitsya bikakwatiramu, kikigikwata, kikagiita. Ekitega-
 ruhende, kimazire enkoko zaabu. bg: [ebitega-ruhende].
ekitekyere [ekitekyere] z. Ekimera kiine amababi mahango, kirikuteera
 ebitakuri omu itaka. Nikiriibwa amababi nk'emboga n'ebitakuri. Omu
 rutookye rwabo, tureebiremu ebitekyere. koz: NK. km: eitekyere. bg:
 [ebitekyere].
ekitema-bakazi [ekitema-bakázi] y. Omuhoro gutaine bwogi, gutatyarize.
 Omuhoro gwe n'ekitema-bakazi. bg: [ebitema-bakazi].
ekitema-mashanju [ekitema-mashânju] z. Akanyamaishwa karikwiragura
 karikwenda kushusha embeba. Enyamaishwa y'ekitema-mashanju, neiruka
 munonga tokaagikwata. bg: [ebitema-mashanju].
ekitembe [ekitémbe] z. reb: OMUTEMBE 2. bg: [ebitembe].
ekitembwe [ekitémbwe] z. Ekiti eki baihamu omukuri. reb: ENTONVU koz: NK.
 bg: [ebitembwe].
ekiteme [ekitéme] z. Ahantu ahu batemire ebishaka n'ebiti kuhingaho,
 haaba hatakabanjwirwe. Ahingire ekiteme, naaza kubibamu omugusha. RT:
 ekiteme. bg: [ebiteme].
ekitenga1 [ekitênga] z. Ekiibo kihango ky'okushaaruuriramu nk'ebihimba,
 oburo, obushaza, n'ebindi. Akamuha omugusha gwijwire ekitenga. bg:
 [ebitenga].

ekitenga2 [ekitênga] z. Ekintu eki orikuzinduriramu mugyenzi waawe.
 Anzindukire ekitenga ky'ebihimba. bg: [ebitenga].
ekitengo [ekitengo] z. Orutetema rwingi orurikureetwa oburwaire nari
 obwoba bwingi. Akagira ekitengo, yaaza omu irwariro. gyer: KUTENGYEZA.
ekitengye [ekitêngye; ekitengye] z. Omwenda gwine amabara marungi maingi
 ogu babaziiramu ebiteeteeyi nari esaati, n'ebindi. Akangabira esaati
 y'ekitengye. RT: ekitengi. bg: [ebitengye].
ekitentera [ekitentéra] z. Ekyana ky'oruseenene nari oruzigye. Ebitentera
 by'enzigye, birya emisiri. bg: [ebitentera].
ekiteta [ekiteta] z. RT: ekiteta. bg: [ebiteta]. 1) Omuntu otarikubaasa
 kugamba. Omwana we akaba ekiteta. 2) Omuntu ohunami, owaayehindura
 ekiteta. N'enki iwe k'ori nk'ekiteta? koz: amakuru g'omugutuuro. gyer:
 KATETA.
ekiti1 [ekíti] z. RT: ekiti. bg: [ebiti]. 1) Omuti mukye gw'omu ishwa
 ogutarikunyeeta munonga. 2) Ekicweka ky'ekimera. Ku yaaba naagyenda,
 ekiti kyamucumita ekigyere.
 Amaziina g'ebiti
 - Akarema-njojo
 - Ebobo
 - Ekicuncu (Ekijeera)
 - Ekijegajegye
 - Ekikaragwe
 - Ekikondogoro (Ekishekashekye)
 - Ekinyaminyami (Ekiheha-baana)
 - Ekireera-baana
 - Ekiseegure (Omufungwa)
 - Ekyoga-nyanja
 - Emperere
 - Engomera
 - Kaata-mpihi
 - Nyarwehindura
 - Omugabagaba
 - Omugyeye
 - Omuhanura-nkuba
 - Omuhoza
 - Omuhungye
 - Omuhuuhe
 - Omuhuukye
 - Omuhwahwa
 - Omujumbajumba
 - Omukanza
 - Omukokwe
 - Omukoma
 - Omumuri
 - Omunyamahwa
 - Omunyaza
 - Omunyeganyegye
 - Omunyinya
 - Omurokora
 - Omuryanyonyi
 - Omutura-ibaare
 - Omuzibira
 - Omwefuuzo
 - Omwiha
 - Oruhigura

ekiti2 [ekiti] y. Omuringo ogurikworeka ku buzima omuntu nari ekintu,
 kiri kyo. Ogu ni ishe ekiti, niwe yaamuzaire, mutakaamukomera ondiijo
 mushaija.
ekitigi [ekitigi] z. reb: ENGUUZA bg: [ebitigi].
ekitigiri [ekitigiri] z. Emondi nari ebihingwa ebindi, byaba biine
 ebitaagi bingi bishishire. Emondi ze hati n'ebitigiri. bg: [ebitigiri].
ekitigu [ekitígu] z. Ekicweka ky'omu nda y'enyamaishwa nari omuntu,
 ekirikuboneza eshagama kikakora n'endurwe. Ekitigu ku kyayatikiirweho
 endurwe, kyashaariira tibaakirya. gyer: EKINE. bg: [ebitigu].
ekitiiho [ekitiiho] z. Ekyoma eki bayooresa eitaka, omusheenyi, n'ebindi
 nk'ebyo. Ekitiiho ky'okutihisa eitaka kyamuburira yaariharuza enfuka.
 RT: ekitiyo. bg: [ebitiiho].

ekitiinisa [ekitiinisa] z. RT: ekitiinisa. bg: [ebitiinisa]. 1) Obukuru
 obu abantu baha omuntu ondiijo, ahabw'emyaka ye, omurimo gwe, emicwe
 nari emitwarize ye mirungi, n'ebindi. Mumuhe ekitiinisa kye. Taine
 kitiinisa omu bantu. Ekitiinisa ky'omushaija, kiruga aha mukazi we.
 2) Omuringo murungi gw'okufa aha ki orikukora. Tarikuta kitiinisa omu
 murimo gwe. reb: EKITIINWA; EIBANGA; EIFUBO
ekitiinwa [ekitíínwa] z. Obukuru oburikuheebwa abantu ab'ekitiinisa
 kingi. Ezi ntebe n'ez'abantu ab'ekitiinwa. Ekitiinwa kiheebwa Ruhanga.
 koz: KAT.
ekitiita [ekitíìta] z. Ekicoori kito, kitakagumize. Baamuha ekitiita,
 ngu abe nikyo yaanena. reb: OMUNYOMA koz: NK. bg: [ebitiita].
ekitiiti [ekitiiti] z. Obushera butateire.
ekitima1 [ekitíma] z. Ekintu kyebumburikire, ekirikuba kiri omunda
 y'ekijuma nk'omuyembe, ovakado, n'ebindi, ekikora nk'embibo. Ekitima
 ky'omuyembe, twashanga kijunzire. bg: [ebitima].
ekitima2 [ekitíma] z. Ekintu ekirikuba nikihuuragura omunda y'omuntu
 haaba haagira ekyamukanga nari ekyamureetera obwoba bwingi. Ku ndeebire
 omuserukare yaija, ekitima kyatandika kuteera.
ekitimbure1 [ekitimbúre] z. Akaheehe nari akakungu k'abantu baingi.
 Omu kitimbure, nimwo omukamwana yaagiriire enda. koz: NK. gyer:
 AKAHEEHE; AKATIMPOKO. bg: [ekitimbure].
ekitimbure2 [ekitimbúre] z. Ekintu eki baatematema, bakakisiga
 ebicweka. Ebitimbure by'omuti nibyo baayosyamu amakara. bg:
 [ebitimbure].
ekitindi [ekitindi] z. Akaju k'ebinyaatsi akarikuba kombekirwe aha
 musiri, kuhuumuriramu omushana nari kwegamamu (kwigama) enjura.
 Ekitindi kyabo kitwairwe omuyaga. koz: KI. bg: [ebitindi]. 2) Enju nkye
 munonga, eyombekirwe kubi. Ayombekire enju, ni nk'ekitindi. koz:
 Amakuru ag'omuguutuuro. 3) Ekyashuri kihango ky'ebinyonyi, nka
 kaamuzinzi n'enyawaawa.
ekitingwa [ekitíngwa] z. bg: [ebitingwa]. 1) Omwishiki nari omukazi
 orikushambana na buri omwe weena. Abaishiki abo ngu noobareeba,
 n'ebitingwa! 2) Omushaija orikushambana n'omushaija mugyenzi we, nari
 omukazi orikushambana n'omukazi mugyenzi we. reb: EBITINGWA koz:
 Amakuru agaizire juba.
ekitinika [ekitínika] z. Erindi iziina ry'ekitiribiita nari ekitiiti. bg:
 [ebitinika].
ekitiribiita [ekitiribiita] z. Obushera bukwataine, butarimu mamya.
 Yaatuha obushera bw'ekitiribiita. bg: [ekitiribiita].
ekito [ekíto] y. Ekigambo ekirikukoresibwa kugamba aha kintu
 ekitakahikize myaka y'obukuru, ekitakeezire, ekitakakuzire, nari
 ekikiri kyana.
 Nikihinduka kurugiirira aha kirikuba
 nikigambwaho kiti:
 ekigambo enyogyezi
 omukazi omuto
 abakazi abato
 omuti omuto
 emiti emito
 orushonzi oruto
 enshonzi ento
 akate akate
 obute obuto
 otume otuto
 embaata ento
 embaate ezito

ekitobe [ekitóbe] y. Ebintu bijwangaine n'ebindi, nk'ebihimba bitari
 by'erangi emwe; eby'okurya by'omu sohaani nari esafuriya, ebyondo,
 n'ebindi. Abyaire ebihimba by'ekitobe, biryamuganzya kubitoorana.
ekitobotobo [ekitobótobo] z. km: entobo. bg: [ebitobotobo].
 1) Ekishaka ky'amahwa n'obugimbi; nikitaho ebijuma birikuhiisa bikaba
 bya kinekye, kandi kiine ebirabyo birikwera. Yaacumitwa eihwa
 ry'ekitobotobo. 2) Omuntu nari ekintu ekirikumanywa ensi yoona;
 ekimanywa-boona. koz: gut.
ekitoga [ekitóga] z. Ekitiita. bg: [ebitoga].
ekitogi [ekitógi] z. Ekicweka ky'omwenda nk'esaati nari ekiteeteeyi
 eky'omu maraka. Ekitoogi ky'esaati ye kikuzire. RT: ekitogi. bg:
 [ebitogi].
ekitojo [ekitojo] z. km: eitojo. bg: [ebitojo]. 1) Ebitojo. 2) Omwanya
 ogurimu amatojo. Oburo akabuhinga omu kitojo.
ekitokoozi [ekitókoozi] z. RT: ekitokoozi. bg: [ebitokoozi]. 1) Akantu
 akarikugwa omu riisho kakakusaasa okabura kureeba kurungi. Baamwiha
 ekitokoozi omu riisho arikuteera enduru. 2) Ekintu ekirikuza omu maizi
 amate n'ebindi ebiboneire kikabishiisha. Amate ge gaazamu ekitokoozi
 yaagaata. gyer: EBIROORA.
ekitombokooro [ekitombokooro] z. Erindi iziina ry'ekitiribiita.
ekitomi [ekitomi] z. Engaro ebumburikirwe. gut: 'Abagabura ntomi'.
 Omushaija aine ekitomi kihango. RT: entomi. gyer: EKIKONDE; ENKONDE;
 EMBWA. bg: [ebitomi].
ekitomomo [ekitomomo] z. Omuntu oine obwengye bukye, otarikwetegyereza
 bingi. Omushaija oriya n'ekitomomo. bg: [ebitomomo].
ekitondoro [ekitóndoro] z. Kimwe aha bicweka by'enkoko n'ebinyonyi ebindi,
 eky'omunda, omu eby'okurya bihikira. Ku babaaga enkoko, banaga
 ekitondoro. km: akatondoro. bg: [ebitondoro].
ekitongaanwa [ekitongáánwa] z. koz: NK. bg: [ebitongaanwa]. 1) Ekiti
 ky'ebijuma, ekirikukira kwemeza omu rutookye. Ekitongaanwa eki, nikyo
 kiine ebijuma bingi; ti nka kiri. 2) Ebijuma by'ekiti ekyo. Yaaba
 naarya ekitonganwa. reb: EKITUNDA
ekitongore [ekitóngore] z. (Omu bwebembezi) omutwe gw'abantu
 abarikujunaanwa omwoga gumwe. Ekitongore ky'eby'obuhingi, kiteereire
 abantu ehururu kuhinga embibo ezirikwera juba. RT: ekitongore. kom:
 [>Lug. ekitongole]. bg: [ebitongore]. 2) Ekishugi ekimaamiirwe emiti
 y'emitongore.
ekitongotongo [ekitongotóngo] z. Enyabutongo. bg: [ebitongotongo].
ekitongye [ekitóngye] z. Ekibego ky'eby'okurya ekirikubumburikwa
 kufutanwa omu kanwa aha murundi gumwe. Yaamuha ekitongye kimwe
 ky'ekitookye, tikyamumara. RT: ekitonge. gyer: EKIBEGO. bg:
 [ebitongye].
ekitongyerero [ekitóngyerero] z. Ebigambo birikwegarukamu
 by'ekyeshongoro, ekigano, n'ebindi. Omugane gwe, gwaba gwine
 ekitongyerero kirungi. bg: [ebitongyerero].
ekitoogoogo [ekitoogoogo] z. Obushera nari enkombe ecwekire amaizi.
 Waatamu amaizi maingi, byaba ekitoogoogo. bg: [ebitoogoogo].
ekitookwa [ekitóókwa] z. Ekikoijo nari ekisigaate kito, kitanuzire. bg:
 [ebitookwa].
ekitookye [ekitookye] z. Ekijuma ky'eminwa, ekirikwana aha mutumba.
 Nkahikayo bantemera ekitookye ky'okutwara owaitu. RT: ekitooke. fum:
 Ekitookye ku kyana, kihwaho endere. bg: [ebitookye].
 Amaziina n'emiringo y'ebitookye
 - Baitabunyonyi
 - Bukumu
 - Bukunku
 - Butobe
 - Ekijungu
 - Ekishaayaaya
 - Ekitembatembe
 - Ekyayaaya
 - Embururu
 - Endunda
 - Engambani
 - Enjagaata
 - Enjuuma
 - Enshengye
 - Enshenyi
 - Enshenyuka
 - Entaragaza
 - Entazinduka
 - Entukura
 - Enyakakongo
 - Enyarukira
 - Enyaruyonga
 - Enyeru
 - Enywamaizi
 - Enzinga
 - Enzira-bahima
 - Enzirabushera
 - Kabucuragi
 - Kateerweiju
 - Kayingya
 - Kaziriikwe
 - Kibuzi
 - Kikonkoma
 - Kikunku-bukumu
 - Kiteetengwa (Nyakyetengwa, Kitika)
 - Kukara
 - Kwabuganga
 - Kyetengwa
 - Mabeere
 - Mbwazirume
 - Mujuba
 - Mujuba
 - Musa
 - Ntukura
 - Nyakinika
 - Oruhuna
 - Rwakajuta
 - Rwamigongo
 - Shombobureku
 - Siira

ekitooma1 [ekitóòma] z. Omuti muhango gw'otubabi tukye tw'amakanca
 maingi. Ekishushu kyakyo nibakishuubura, bakikomaga. Ekitooma ni kimwe
 aha biti ebi babaijamu obwato; ekindi n'omukunyu. reb: OMUTUBA;
 OMUTOOMA koz: KI. RT: omutoma. fum: Ekitooma tikihererana na muriro.
 bg: [ebitooma].
ekitooma2 [ekitóòma] z. Ekijwaro kikozirwe kuruga omu kishushu
 ky'omutooma, ekyabaire kijwarwa aba kare. Aba kare bakaba beeshweka
 ebitooma. bg: [ebitooma].
ekitoorwa-bashaija [ekitoorwa-basháìja] y. Omwereere owaija naakura,
 owaatandika kushekyera abantu. Omwerere we yaakuzire, yaija naaba
 ekitoorwa-bashaija. bg: [ebitoorwa-bashaija].
ekitoosha [ekitóòsha] z. Erindi iziina ry'ekinyansha. reb: EKINYANSHA bg:
 [ebitoosha].
ekitore [ekitore] z. Ekicweka ky'omuti gwa sabuuni. Gyenda ongurire
 ekitore kya sabuuni. RT: ekitole. kom: [<Lug. ekitole]. bg: [ebitore].
ekitoroogo [ekitoroogo] z. Ekyana ky'enyamaishwa, ekirikuruga omunda
 kitakahikire kuzaarwa. Ente ezaire ekitoroogo ky'enumi. RT: ekitoroogo.
 fum: Ekitoroogo ky'omusiri, tikingana n'eky'omushako. bg: [ebitoroogo].
ekitotera [ekitotera] z. Ekitentera. bg: [ebitotera].
ekitsibo1 [ekitsibo] z. Omugoye mugufu, ogukoresibwa kuboha amatungo aha
 nkondo, nari ahantu ahandi, nk'aha kiti. Mwihe embuzi aha kitsibo, muze
 kuriisa. bg: [ebitsibo].
ekitsibo2 [ekitsibo] z. Ekitutu ky'eishokye ribohire. Aine ebitsibo bina
 omu mutwe. gyer: EKITSIBO. bg: [ebitsibo].
ekitsigye [ekitsígye] z. Ekicweka ky'eruguru, ekirikushweka eriisho.
 Baitu omwana ogu ka yaazimba ebitsigye! bg: [ebitsigye].
ekitsimbarara [ekitsimbarára] z. Ebiti by'enshonda z'enju, ebi
 bombekyesa. Kuri twaimukize enju, kwonka tubuzirwe ebitsimbarara
 birungi. bg: [ebitsimbarara].
ekitsinde [ekitsînde] z. Ekikoote ekirikutemwa efuka, buri kimwe omurundi
 gumwe. Ku naatema ekitsinde efuka yaacweka. RT: ekisinde. gyer:
 AMATSINDE. bg: [ebitsinde].
ekitsintsi [ekitsíntsi] z. bg: [ebitsintsi]. 1) Ekicweka ky'omuti
 ekisigara omu itaka, baaheza kugutema. Ekitsintsi ky'omuti kimezirweho
 ebinyaatsi. Ekitsintsi ky'omuti, kijumbika omuriro. 2) Ekicweka
 ky'omukamba ekikwataine n'emizi nari ebiriibwa ahansi, baaba bacwireho
 ekicweka kimwe ky'okubyara. 3) Eitaka n'emizi y'ebimera bingi
 ebikuriire hamwe, nk'ebikoijo, emingo, emitumba, n'ebindi. Abahingi
 baashereka efuka zaabo omu kitsintsi ky'emingo. Enjoka bagireeba
 neerengyera omu kitsintsi ky'ebikoijo. gyer: EKISISA; ENKONGI.
ekitsintsiino [ekitsíntsiino] z. Ekicweka ky'ekigyere eky'enyima
 y'akagombamburi. Eibaare ryamuteera ekitsintsiino, yaahirima omu
 nkingo. bg: [ebitsintsiino].
ekitsitsa [ekitsítsa] z. Enkongi y'omuti ogutemirwe, yaaba eyomire. gut:
 'Ekisisa kijumbika omuriro.'. Ebisisa nibyo birikuteeka gye ebihimba,
 omu nyungu. Asiibire naahigura ebitsitsa, hati naayenda
 ow'okubimwekoreza. gyer: ENKONGI. bg: [ebitsitsa].
ekitsya-mujumbi [ekitsyá-mujumbi] z. Amagingo g'ekibunda, agarikureebeka
 nk'aharikwenda kugwa enjura baitu etagwe; hakaguma hari omujumbi.
 Eriizooba haimukiraho ekitsya-mujumbi.
ekitsyori [ekitsyôri] z. Omuringo gw'okureeba omuntu noomusyoreka. Akaba
 ajwaire ekiteeteeyi kibi omu bantu, nyina yaamuteera ekitsyori yaimuka
 yaataaha. bg: [ebitsyori].
ekitu [ekitu] z. Akaju k'abariisa, akari omunda y'orugo rw'ente.
 Abantu bakye nibo barikuraara omu kitu. bg: [ebitu].
ekituga [ekituga] z. reb: ENGUZI bg: [ebituga].
ekitukuru [ekitukúru] z. Ekiibo kihango. Nshangire baijwize ekitukuru
 rutaaba, ky'esaano. bg: [ebitukuru].
ekitumbaara [ekitumbáàra] z. Ekicweka ky'omutumba ekirikutsigaraho
 kyemereire baaheza kutemaho ekitookye, nari kutemera omutumba rwagati.
 Akahigura ekitumbaara n'enkonya yaakyo, ngu hatazaarirwamu ebikooko
 ebirikushiisha entookye. reb: EKISIIKU koz: RG. bg: [ebitumbaara].
ekitumbe [ekitúmbe] z. Ekikoba ky'amasya nari ekironda. Akeeshuka amaizi
 garikwotsya, omukono gwaba ebitumbe byonka. bg: [ebitumbe].
ekitumbikwa [ekitumbíkwa] z. Omuntu otaine bwengye. Ogwo mwana
 akatushobera, aba ekitumbikwa bg: [ebitumbikwa].
ekitumbisa [ekitumbísa] z. Esaano erikureetera eisyanga ry'okuteekyesa
 emigaati kuhaga. Emigaati ye, taragiteekire n'ekitumbisa. RT:
 ekitumbisa. bg: [ebitumbisa].
ekitumbwe [ekitúmbwe] z. Ekiri kibisi kitakahiisize. Emiyembe ye, ekyari
 ebitumbwe. bg: [ebitumbwe].
ekituna [ekituna] z. Omuntu omushema. Abaana be boona n'ebituna. bg:
 [ebituna].
ekitunda [ekitúnda] z. reb: EKITONGANWA koz: KI. bg: [ebitunda].
ekitunduguru [ekitunduguru] z. Ekimera kigufu ky'ebibabi bihango,
 kirikumera haihi n'ekisharara. Kiine empimbi eyorobi kandi nikikunda
 kuriibwa abaana. Nikyana obujuma bw'embumburi, waabushushura nibushusha
 n'emyate y'oburo ekwataine. Abaana baaza kurya ebitunduguru. bg:
 [ebitunduguru]. [ebik: Abamwe nibakyeta oburo bw'enkombe.]
ekitungwa [ekítungwa] z. Ekinyamaishwa ekirikutuura n'abantu. Ente
 n'embuzi ni bimwe aha bitungwa. RT: ekitungwa. bg: [ebitungwa].
ekituruguma [ekitúruguma] z. Ekimera ky'amababi mahango. Amababi
 gaakyo nibagarya nk'emboga. Emboga ezo nizirendemuka. Ekituruguma nizo
 mboga z'owaitu. Enjara ku yaateire, mukaaka yaatuteekyera emboga
 z'ekituruguma. bg: [ebituruguma].
ekitutu [ekitútu] z. reb: EBITUTU bg: [ebitutu].
ekituuriizi [ekitúúriizi] z. Omuntu otarikwetegyereza juba. Omwana we
 n'ekituuriizi. bg: [ebituuriizi].
ekituuro [ekitúùro] z. Ekiina ekiziikwamu omufu. Bakamuziika omu kituuro
 ky'amabaare. RT: ekituuro. gyer: EKIBAKO. fum: Ekituuro ky'omunju
 kihita eky'aheeru. bg: [ebituuro].
ekituuta [ekituuta] z. reb: EKITUUTI bg: [ebituuta].
ekituuti [ekitúùti] z. RT: ekituuti. bg: [ebituuti]. 1) Ekituumo
 ky'eitaka nari amabaare. 2) Omwanya ogurikuba guteirwe omu mwanya
 gw'amaizi guri ahagati y'emifuregye. Ahingire ebitekyere bye omu
 bituuti. koz: Rukungiri. 3) Omwanya gw'omu iramizo, ogu abanyadiini
 beemereramu baaba nibeegyesa. Omushomesa yaaba ayemereire aha kituuti.
ekitwarire [ekitwárire] z. Ekigagara ky'okuheekyeramu omuntu w'ekitiinisa,
 nk'omugabe. koz: NK. bg: [ebitwarire].
ekitwaro [ekitwâro] z. bg: [ebitwaro]. 1) Ekiibo kihango eki
 barikubikamu esaano. Omukazi yaazindukira omuhara, ekitwaro ky'esaano
 y'oburo. 2) Ekiibo kihango eki bata omu kiteeko, bakabiikamu ebintu
 by'obuguzi bwingi, bakakihanika ahantu aheekiikire omunju. Omuhara
 bakamuhingiza ekitwaro. fum: Ekitwaro kibiika emikaro n'ebirimu.
ekiviiko [ekiviiko] z. Ekifundikizo ekirikutsindikwa kubona kuraba omu
 kanwa k'ekyo ekirikufundikirwa kikahamiramu. reb: EBIVIIKO bg:
 [ebiviiko].
ekivu [ekivu] z. Ekicweka ky'omusiri eki orikutangira omurundi gumwe
 okakihitsya aha mbugiro. Yaatangira ekivu kyonka yaataaha atakimazire.
 reb: ORUGYEZI koz: KI. bg: [ebivu].
ekivugye [ekivúgye] z. Obushera bw'ekyanga, obu baamara kushigisha.
 Twanywa ekivugye twahaaga. koz: KI. bg: [ebivugye].
ekivune [ekivúne] z. Enyama y'enyamaishwa ey'okuguru okwenyima. Omukwe
 baamutwarira ekivune ky'ente. gyer: EKIBERO. bg: [ebivune].
ekivurugye [ekivurúgye] z. Emboga ezirimu ebintu bingi bijwangire,
 nk'ebihimba na doodo. Reka otaamaraho ekivurugye nkabura eky'okuriisa
 oburo bwangye. bg: [ebivurugye].
ekiyanga [ekiyanga] z. Omwanya gw'oruhanga namunonga ahansi y'emigongo.
 Ekyaro kyaitu kiri omu kiyanga. km: omwanga.
ekiyanja [ekiyanja] z. Amaizi maingi agaterami omu kahanga nari agacwire
 enyanja nkye omu rufunjo. Ekiyanja ky'omugabe wa Nkore, kiri omuri
 Mbarara. RT: oruyanja. bg: [ebiyanja].
ekiyengo1 [ekiyengo] z. Ekiibo kikye, obundi ekikoresibwa omu kurenga
 eby'okurya by'enjuma nk'ebihimba nari omugusha. Ekiyengo ky'omukazi
 ogwo eki arikurengamu ebihimba, ni kikye munonga. Bakamuha ebiyengo
 by'ebihimba bitaano. gyer: AKAYENGO. bg: [ebiyengo].
ekiyengo2 [ekiyengo] z. bg: [ebiyengo]. 1) Ekicweka eki waabagana
 n'abandi nari ondiijo. Abahiigi bakaita enyamaishwa buri omwe yaihaho
 ekiyengo. 2) Ekicweka ky'omubaro gw'ekintu, eki waacwerwa kuheereza.
 Omu kwombeka buri omwe bakamucwera ekiyengo ky'emitwaro etaano.
ekiyenje [ekiyênje] z. Ekikooko ky'amapapa gagumire g'erangi ya kitaka,
 kikunda kurya emyenda kandi nikikira kushangwa omu myanya y'endofa.
 Aguzire omubazi gw'okufuuhirira ebiyenje. RT: ekiyenje. bg: [ebiyenje].
ekiyongoyongo [ekiyongóyongo] z. reb: ORUYONGOYONGO bg: [ebiyongoyongo].
ekiyooro [ekiyooro] z. Ebintu bingi. Enyaanya eriizooba, baaba nibaguza
 ekiyooro.
ekiyuuya [ekiyúùya] z. Ekimera ekiine amabaabi mahango gagarami, kandi
 gaine obugimbi, nikyejunisibwa kwiturura amate. bg: [ebiyuuya].
ekizaagiriro [ekizáágiriro] z. Omwanya ogu ente zirikuhuumuriramu. Ente
 zaaza omu kizaagiriro, zaayanga kurugamu. fum: Ezaagire munonga,
 ezaagururwa ekirasho. bg: [ebizaagiriro].
ekizaaniro [ekizaaniro] z. Omwanya ogurikukorerwamu emizaano nk'okuteera
 omupiira, okwiruka, n'ebindi. Baaza omu kizaaniro kwiruka. RT:
 ekizaaniro. bg: [ebizaaniro].
ekizaano [ekizaano] z. Emirundi ei omuntu yaasinga, omu muzaano. Twarya
 ekizaano kimwe, mwarya ekindi! Imwe mwarya ebizaano bingahi? bg:
 [ebizaano].
ekizaarwa [ekizáárwa] z. Omwana ou omukazi yaashambaine aheeru y'eka ya
 iba. reb: EBIZAARWA bg: [ebizaarwa].
ekizahambuki [ekizahambuki] z. Omuntu orikukunda kurwana nari kutongana
 atabandize kwebuuza. Omwijukuru w'omutabani, akaba ekizahambuki. bg:
 [ebizahambuki].
ekizeereero [ekizééreero] z. Omuguha ogukomire omu itaagi ry'omuti,
 gw'okushutamaho okaguma nooyehuuba. Abamwe bazeereera aha itagi
 ry'omuti. Baaza kucwa ekizeereero. koz: KI. gyer: EKYEHUUBO. bg:
 [ebizeereero].
ekizenga [ekizénga] z. bg: [ebizenga]. 1) Ekicweka ky'eitaka kiriho
 ebifunjo kirugire aha nkungu, ekirikuba nikizeereera aha nyanja. Ku
 muraaze kukyera mwetantare kuribata aha kizenga kitabamira. 2) Ekintu
 ekirikubaasa kumara obwire bwingi nikyetoroora omu mwanya. Omuca
 n'ekizenga.
ekizengyerezi [ekizéngyerezi] z. Omuntu orikubungyera oku n'oku. Omwana
 we omukuru akaba ekizengyerezi. Omushaija ogu tahamira hamwe,
 n'ekizengyerezi. reb: EKIRARE bg: [ebizengyerezi].
ekiziba [ekiziba] z. Ekiina kihango kya haihi kigarami, ky'obuhangwa
 nari ekirimirwe abantu ngu hazemu amaizi g'enjura. Omushana gujwire,
 ekiziba kyayoma. RT: ekiziba. bg: [ebiziba].
ekiziba ky'enda [ekiziba ky'énda] z. Ekihoora. bg: [ebiziba by'enda].
ekizibaho [ekizibáho] z. Ekijwaro ky'emikono miraingwa, n'ekitogi
 kigumire eki bajwarira ahaiguru y'esaati, ekanzu, n'ebindi. Yaagurira
 ishe ekizibaho kirikwiragura. kom: [<Lug. ekizibawo]. bg: [ebizibaho].
ekizibiti [ekizibíti] z. Ekintu ekirikukora nk'obwamushinja, omu rubanja.
 Aha rubanja, ebizibiti ebi baareetsire, n'omwenda ogu baacwire hamwe
 n'ekitebe ky'omu baara. Oruhu rw'ente orwashangirwe omu nju ye, nirwo
 kizibiti omu rubanja. RT: ekizibiti. kom: [<Orungyereza. exhibit]. bg:
 [ebizibiti].
ekizigira1 [ekizigíra] z. Enyama mpango y'ekivune ky'enkoko. Omushaija
 ogu, akunda kurya ekizigira ky'enkoko. bg: [ebizigira].
ekizigira2 [ekizigira] z. Enkojo. bg: [ebizigira].
ekiziguka [ekizigúka] z. Enkojo nsya y'aha mubiri gw'omuntu. Bamuteire
 enkoni, yaagira ekiziguka aha mukono. bg: [ebiziguka].
ekiziizi [ekiziizi] p. Emireebere ey'okunugana. Eka erimu omukazi
 w'ekiziizi, tetaahwa.
ekizima [ekizíma] z. Omwirima mwingi munonga. Orumuri rukaraara,
 baaguma omu kizima. RT: ekizima.
ekizimba [ekizîmba] z. Ekintu ekihagire aha mubiri, bumwe ekirikuzamu
 amahira; bakakyotsya kyamara kuhiisiriza nari bakakishemeza. Aine
 ekizimba aha kibunu. RT: ekizimba. bg: [ebizimba].
ekizimu [ekizímu] z. Ekintu ekiri nk'enyama, ekiruga omu nda
 y'enyamaishwa yaaheza kuzaara. Embwa yaarya ekizimu ky'ente. bg:
 [ebizimu].
ekizimya-muriro [ekizímya-muriro] z. Ekiti kirikukira kumera omu rutookye
 n'emisiri. Ni kiraingwaho ky'empimbi nkye eyorobi; kiine amababi
 mahango gagarami, nikireebeka nikinyeenyanyeenya amaizi. Bakikoresa omu
 shabiko. Niho kyaihire eiziina ryakyo, ahabw'okutuubya omuriro
 gw'omuntu orwaire. Ku oraaze kucwa ebishaka by'eshabiko, oteebwa
 ekizimya-muriro. bg: [ebizimya-muriro].
ekizinga [ekizinga] z. Ekirwa. koz: NK. RT: ekizinga. bg: [ebizinga].
ekizingiriiti [ekizingirííti] z. bg: [ebizingiriiti]. 1) Ekintu
 kitakozirwe gye, ekitarikwetegyerezibwa. Akazayo yaakora ekizingiriiti.
 2) Ekiti eki barikuta aha nyigi nari aha dirisa ngu zihame.
 Ekizingiriiti kihendekire edirisa neejegajega.
ekizino [ekizíno] z. RT: ekizina. km: ekizina. bg: [ebizino].
 1) Ebigambo ebitongyererwa gye, omu nkuratana nungi y'eiraka,
 ebirikubaasa kureetera abarikubigamba, n'ababihuriire, kuzina
 n'okutaagurira. Abakaikuru ku baahuriire ekizino kye, baanaga ebiti
 byabo baataagurira. koz: NK. 2) Omuzaano ogurimu okweshongora
 n'encuriro, n'okugurukisa amaguru, garikuteera emitsindo y'okuhimbya.
 reb: EKITAAGURIRO koz: KI. fum: Ekizino kirungi, kiija waakuzire.
ekizira-koma [ekizira-koma] z. Ekimera kigufu kirikushusha omutumba
 ekirikukira kukurira omu ihamba. Enkyende yaarya omunekye gw'ekizira-
 koma. reb: EKIJOROKOMA km: ekijorokoma. bg: [ebizira-koma].
ekiziriga [ekiziriga] z. Eibara ribi eriri aha kintu, eritarikushushana
 n'ery'ekintu ekyo. Amasha gakakora ekiziriga aha mwenda gwe. bg:
 [ebiziriga].
ekizooro [ekizooro] z. reb: EKINYANGABO
ekomeero [ekomeero] z. Eky'okurya ky'aha muheru eky'okusiibuuza
 abagyenyi. Abagyenyi twabaha ekomeero y'eminekye.
ekookoro [ekookóro] z. Endwara y'ekizimba (kaingi ekitarimu mahira)
 erikutandikira hamwe ekafumurira hangahari. Ekookoro n'endwara mbi
 munonga, yaakukwata terikukira. RT: ekookoro.
ekooti [ekóóti] z. reb: EKIZIBAHO
ekumbwe [ekumbwe] z. 1) Omucuucu ogu barikweyerera omu nju ogujwangire
 n'obucweka bw'ebinyaatsi. Ekumbwe yoona eyaaruga omu kiteekyero
 yaaginaga omu rutookye. reb: EBISASIRO; EBICURWE 2) Ebiragarika
 by'ebitakuri biteekire, ebirikutsigara omu safuriya nari omu nyungu.
 Yaabaha ekumbwe z'ebitakuri, baayanga kubirya. Wandeetera egi kumbwe,
 ngu mbe niyo naarya? Abantu abaingi, ekumbwe y'ebitakuri, niyo barikuha
 embwa.
ekuubo [ekuubo] z. Ekimera ekiri omu ruganda rw'ebinyaatsi;
 ekirikukira kumera omu mbuga, nari omu misiri nk'omwata. Kiine
 otutakuri ahansi, kandi otubabi twakyo turi nk'otw'oburo. Nikikura
 n'oturabyo turikwiragura twenaganagire, aha mutwe. km: enkuubo.
ekuubyo [ekuubyo] z. Ekinyaatsi kikye kigufu, ekirikumera omu misiri
 nk'omwata, kiine otutakuri ahansi kandi otubabi twakyo turi
 nk'otw'oburo. Nikikura n'akarabyo karikwera kamwe, aha mutwe. koz: NK.
 2) Ekuubo. koz: KI.
ekya [ekyá] s. Entsigwa erikworeka obwanyinekintu ekyagambwaho. 1. Omuntu
 owa Busheenyi n'ogu. 2. Omuti ogwa Byabashaija. 3. Eriisho erya
 Bumosho. 4. Ekitabo eky'omwegi (ekya omwegi). 5. Embuzi ey'abariisa
 (eya abariisa) 6. Oruku orw'omu karugu (orwa omu karugu) 7. Akaana aka
 Mugisha 8. Otwana otwa Ndinawe 9. Obugyenyi obw'omushomesa (obwa
 omushomesa) 10. Okuguru okw'enyima bg: [ebya].
 Nikihinduka kurugiirira aha kirikuba
 nikigambwaho kiti:
 omukazi owa
 abakazi aba
 omugoye ogwa
 emigoye eya
 eitama erya
 amatama aga
 orugunda orwa
 engunda eza
 entaama eya
 entaama eza
 akashozi aka
 obushozi obwa
 otwizi otwa
 ogukaito ogwa
 agakaito aga
 ahantu aha
 okuju okwa
 amaju aga

ekyabo [ekyabo] s. Nikikoresibwa n'entsigwa bo. Nikikoresibwa kigamba
 kumanyisa omuntu nari ekintu ky'abantu abu arikugambaho. bg: [ebyabo].
 Nikihinduka kurugiirira aha kirikuba
 nikigambwaho kiti:
 ekigambo entsigwa
 omwana owaabo
 abaana abaabo
 omushebeya ogwabo
 emishebeya eyaabo
 eiteme eryabo
 amateme agaabo
 orujegyere orwabo
 enjegyere ezaabo
 enshaaki eyaabo
 enshaaki ezaabo
 akafuka akaabo
 obufuka obwabo
 otute otwabo
 ogusafuriya ogwabo
 agasafuriya agaabo
 ahantu ahaabo
 okwezi okwabo
 ameezi agaabo

ekyagumbwa [ekyagumbwa] z. Omugusha gurikukura kwonka gukarema kutarika
 nari kutaho ekikumba. Nikiriibwa nk'ekisigaate. Omugusha mwingi gubaire
 ebyagumbwa. bg: [ebyagumbwa].
ekyaha [ekyáàha] z. Ekiniga ekirikworekyerwa omu mikorere ekitari
 ky'okurwana. Omushaija ogwo aine ekyaha. Hoona we, buri kaanya
 naatongana n'abakozi be? koz: NK.
ekyahi [ekyahi] z. koz: NK. bg: [ebyahi]. 1) Oruhu oru abaakare
 baabaire baarira omwana muto kubyamaho. 2) Ekishaato ekitaboneire,
 kyaba kiine omwera nari kikuzire ekirimu ebifumuka. Ekyahi ky'omwana
 kyabura. Ebyahi by'omwana tibyayanikwa, ahabw'enjura kugwa, ekazibira
 omushana kujwa. koz: kare. 3) Ebikunta (ebikuuta). reb: EKIKUUTA koz:
 eriigyenda. fum: Omushwezi mubi, ati: "Ekyahi kitereire".
ekyaho [ekyâho] s. reb: EKYAKYO bg: [ebyaho].
ekyaikumi [ekyáíkumi] z. RT: ekyaikumi. bg: [ebyaikumi]. 1) Kimwe kya
 ikumi ky'ebintu. Aha bintu byangye, nkoraho ekyaikumi, nkibiika.
 2) Esente ez'ekyoma ezirikwingana senti ikumi.
ekyaitu [ekyáìtu] s. Nikikoresibwa n'entsigwa itwe. Nikikoresibwa
 baakigamba kumanyisa omuntu nari ekintu ekyabo, bo bonka. bg:
 [ebyaitu].
 Nikihinduka kurugiirira aha kirikuba
 nikigambwaho, kiti:
 omuriisa owaitu
 abariisa abaitu
 omuhanda ogwaitu
 emihanda eyaitu
 eizooba eryaitu
 amazooba agaitu
 orushozi orwaitu
 enshozi ezaitu
 okwezi okwaitu
 ameezi agaitu
 akaato akaitu
 obwato obwaitu
 otwana otwaitu
 oguju ogwaitu
 agaju agaitu
 ahantu ahaitu
 enkoko eyaitu
 enkoko ezaitu

ekyaka [ekyáka] z. RT: ekyaka. 1) Eiriho ringi. Naagira ekyaka.
 2) Ekyetengo ky'okuhurira nooyenda kukora ekintu ahonaaho. Akaija aine
 ekyaka ky'okushoma ebitabo, baakimumara. Waaba ota, k'oine ekyaka
 ky'amaani?
ekyakasheeshe [ekyákasheeshe] z. Egabo etebeekanisiibwe kuriibwa omu
 kasheeshe. Baimukira aha kyakasheeshe. reb: KYANTSYA bg:
 [ebyakasheeshe].
ekyakwahwa [ekyakwâhwa] z. reb: OKWAHWA bg: [ebyakwahwa].
ekyakyo [ekyákyo] s. Entsigwa entungisa. Entsigwa egi neeyoreka ngu,
 (a) Ekintu n'eky'ekindi. (b) Ekintu n'ekicweka ky'ekindi. (c) Ekintu
 kiine akakwate n'ekindi. Omutavu gw'ente (gwayo). Eitaagi ry'omuti
 (rwagwo) (c) Omubazi gw'enkaito (gwazo). bg: [ebyakyo].
 Ekigambo eki nikihinduka kurugiirira
 aha birikugambwaho kiti.
 omwana omukazi owe
 abaana abakazi abaabo
 omuzi eriino ogwaryo
 emizi amaino eyaago
 eibabi omuti eryagwo
 amataagi emiti agaayo
 okuguru ente okwayo
 amaguru ente agaazo
 entsintsi okutu eyaakwo
 entsintsi amatu ezaago
 akaisho oruzigye akaarwo
 obwisho enzigye obwazo
 orutura akaana orwako
 entura obwana obwazo
 ekiti eishomero ekyaho
 ebiti amashomero ebyaho
 ekitabo omwegi ekye
 ebitabo abeegi ebyabo

ekyambaitwa [ekyambaitwa] z. reb: OBUREMEEZI
ekyambu [ekyambu] z. Oruhita rurimu omugyera gurikugyenda mpora orurimu
 orufunjo. Ekyambu ky'owa Rukashazya, nikishangwa omuri Rubaya, Kabaare.
 RT: ekyambu. bg: [ebyambu].
ekyana [ekyâna] z. Ekintu kizairwe juba. Ekyana ky'enyonyi, kiri omu
 kyashuri. RT: ekyana. bg: [ebyana].
ekyanda [ekyánda; ekyanda] z. Obunaku bw'omushana mwingi. Omu kyanda,
 ente ziba zikuuhwire, zitaine bunyaatsi. Omu kyanda, owaitu tuba
 nitushaaruura omugusha. Embeho y'ekyanda ei beeta enyababa, ogihurira?
 RT: ekyanda. cob: Wambuuza ki, n'emboga z'ekyanda. bg: [ebyanda].
ekyanga1 [ekyânga] z. Ekyaro ekihereire ebindi ebiine akakwate nakyo,
 namunonga ebirikutegyekyerwa hamwe. Ekyanga kyabo kikateerwa enjara,
 abaana baashuuhukira omu byanga ebihereireho. Omu kyanga kya
 Nyabushozi, baba abatungi b'ente. bg: [ebyanga].
ekyanga2 [ekyânga] z. Obushera oburikwotsya bw'amamya g'omugusha;
 nibabushigisha omu muringo gw'okuteeka amaizi, gakisya, bakagashuka omu
 saano bakakoroga. Obu twamara kwinika omugusha, nituza kugunywa
 ekyanga. Omu kwenga amaarwa g'omugusha, babanza kuteeka ekyanga. bg:
 [ebyanga].
ekyanganga1 [ekyangánga] z. Omwana ekifa-mutima, otarikufayo. Akazaara
 omwana shi, n'ekyanganga! reb: EKIRONDOGOZI koz: NK. bg: [ebyanganga].
ekyanganga2 [ekyangánga] z. Enyerere mpango, ezi abashaija baabaire
 bajwara aha maguru. koz: KI. bg: [ebyanganga].
ekyangu [ekyángu] z. bg: [ebyangu]. 1) Ekimera ky'ekikamba,
 ekirikuteera ebijuma ebirugwamu ebintu by'okwekuutisa omu kunaaba.
 Ebyangu bikira kurandira aha maju g'ebinyaatsi, engo, n'emiti
 eshakambire. 2) Ekintu ekiri nk'akatimba ekirikwera aha muti
 gw'ekyangu, eki beekuutisa omu kunaaba. Yaaza kunaaba ataine kyangu.
ekyangwe [ekyángwe] z. reb: EKYANGU
ekyangye [ekyángye] s. Nikikoresibwa n'entsigwa nyowe. Nikikoresibwa
 kumanyisa omuntu nari ekintu ekye. we wenka. bg: [ebyangye].
 Nikihinduka kurugiirira aha kirikuba
 nikigambwaho kiti.
 Ekigambo entsigwa
 omurwaire owangye
 abarwaire abangye
 omuti ogwangye
 emiti egyangye
 eriisho eryangye
 amaisho agangye
 oruseenene orwangye
 enseenene ezangye
 okuguru okwangye
 amaguru agangye
 akate akangye
 obute obwangye
 otute otwangye
 ogwana ogwangye
 agaana agangye
 ahantu ahangye
 empunu eyangye
 empunu ezangye

ekyanjuzo [ekyanjuzo] z. Ekintu ekirikukoresibwa kwanjura esaano aha
 rubengo. bg: [ebyanjuzo].
ekyanya [ekyánya] z. Omwanya gwa haihi, ogu enyana zirindirwaho zaaba
 zitakahikize bunaku bw'okuseeturwa kurya na zaanyinazo. Omushaija aine
 ente igana, otabariiremu n'eziri aha kyanya. bg: [ebyanya].
ekyanyima [ekyanyima] z. Ekicweka ekirikushusha ekinyama, ahu orurera
 rw'omwana rutwekyerera, ekishohora omwana yaaruga kuzaarwa; ekiinyina;
 (omu nyamaishwa) ekizimu. Omwana ku yaazairwe, ekyanyima, kikasiibayo
 kushohora. RT: ekyenyuma. bg: [ebyanyima].
ekyanyu [ekyânyu] s. Nikikoresibwa n'entsigwa imwe. Nikikoresibwa
 kigamba kumanyisa omuntu nari ekintu eka'abantu abu orikugambira, bo
 bonka. bg: [ebyanyu].
 Nikihinduka kurugiirira aha kirikuba
 nikigambaho kiti:
 ekigambo entsigwa
 omwegyesa owaanyu
 abeegyesa abaanyu
 omwenda ogwanyu
 emyenda egyanyu
 eiziba eryanyu
 amaziba agaanyu
 orutookye orwanyu
 entookye ezaanyu
 embuzi eyaanyu
 embuzi ezaanyu
 amatu agaanyu
 akaibo akaanyu
 obwibo obwanyu
 otujuta otwanyu
 ogutebe ogwanyu
 agatebe agaanyu
 ahantu ahaanyu

ekyanzi [ekyánzi] z. Ekikwato kibaizirwe ekirikukoresibwa kukamirwamu
 nainga kunyweramu amate. Amate yaagatwarira omu kyanzi arikuza
 kugaguza. RT: ekyanzi. gyer:
 ENKONGOORO. bg: [ebyanzi].

ekyanzika [ekyanzika] z. Eishuka rimwe nari eigaro ry'oburo, omugusha
 nainga engaano, eri bata aha rubengo kusa. Yaasaho ebyanzika bibiri,
 yaamara. bg: [ebyanzika].
ekyapa [ekyâpa] z. RT: ekyapa. bg: [ebyapa]. 1) Empandiika
 y'okutaanuura enyuguta, otarikuhandiika mukono. Ebaruha ei ntungire,
 ebaire ehandiikirwe omu kyapa. 2) Ekiti nari ekyoma ekiriho ekihandiiko
 nari ekishushani, ekikora nk'endagiiriro aha muhanda nari aha nguuto.
 Baasi ekatwemereza aha kyapa, aha nguuto erikuza Rukungiri.
 3) Ekipapura ekihandiikirweho ensharo z'eitaka. Okujurira orubanja oru,
 nikyetenga ngu obe oine ekyapa ky'eitaka.
ekyara [ekyâra] z. RT: ekyara. bg: [ebyara]. 1) Orukumu rw'engaro.
 2) Enono ekuzire munonga ey'abantu nari enyamaishwa. Ka ngure akagirita
 nyecwe ebyara. Enjangu yaarwana n'embwa, yaagiharisa ebyara.
 3) Ekirengye ky'ente. Baraariire ekyara ky'ente.
 Amaziina g'ebyara:
 - akaara-kahera
 - ekyara-kishaija
 - katongana
 - nfayoki (shwenkazi)
 - nkirazindi/nkirazoona

 ekyara ky'ente Amajuta g'ente agateekirwe omu by'okurya. koz:
 amakuru ag'omuguutuuro.
ekyaraani [ekyaráàni] z. reb: EKIHARAANI RT: ekyaraani. bg: [ebyaraani].
ekyara-nsi [ekyara-nsi] y. Ekintu kihango. Oruhagara rw'ekitokye oru,
 n'ekyara-nsi. bg: [ebyara-nsi].
ekyari [ekyári] z. bg: [ebyari]. 1) Omwanya ahu enkoko zirikutinda
 nari kuboneza ngu ziteerereho amahuri. Enkoko yaarya amahuri g'omu
 kyari goona yaagamaramu. 2) Ekyashuri ky'enyonyi. gyer: EKYASHURI.
ekyarire [ekyaaríre] z. Ebinyaatsi ebyaririirwe enyana omu kihongore.
 Ekyarire ky'enyana nikyenda kuhindurwa. gyer: AKAARIRE. bg: [ebyarire].

ekyaro [ekyaro] z. RT: ekyaro. bg: [ebyaro]. 1) Kimwe aha bicweka
 by'ekyanga, ekitwirwemu abantu. Ekyaro kyabo nikyetengamu entunguuka.
 2) Omwanya ogutakatunguukire, ogutwirwemu abantu. Owaabo hakiri ekyaro,
 tibaine marwariro n'enkuuto. gyer: EKYANGA. fum: Ekyaro kirungi n'eki
 otwiremu.
ekyasha1 [ekyâsha] z. bg: [ebyasha]. 1) Engino etariho maino.
 Bakamuteera enkonde amaino gaahwamu, yaasigaza ebyasha. fum: Ekyasha
 kibanja, tikihereruka. 2) Omwanya gw'aha kyogi ky'omuhoro nari efuka
 ogurikureetwa okutemesa ekyogi eki ahantu nk'aha ibaare. Omuhoro
 gwangye akagureeta gwine ebyasha.
ekyasha2 [ekyasha] z. Ekibara ekirikuba kiri aha buso bw'amatungo. Ente
 ye ey'ekyasha niyo baabaaga. bg: [ebyasha].
ekyasha3 [ekyasha] z. Obunaku bw'emyaka igana. Abajungu ab'okubanza
 bakaija omu Yuganda omu kyasha kya ikumi na mwenda. bg: [ebyasha].
ekyashamira-busha [ekyashamira-busha] y. Omuntu orikufa kugambira
 eryo, arikugamba ebitakwatiraine. Omuntu kuza aho, okafa kugamba ebi
 otarikumanya, nooba otari ekyashamira-busha? bg: [ebyashamira-busha].
ekyashuri [ekyashuri] z. Ekintu kyebumburikire ekikozirwe omu bunyaatsi
 nari obuti, eki enyonyi zombeka, kuraaramu nari kuteereramu amahuri.
 Enyonyi zombeka ebyashuri omu miti. gyer: EKYARI. bg: [ebyashuri].
ekyata1 [ekyáta] z. Endwara y'omu kifuba erikukwata kandi ekeekirira
 ahonaaho, ei orikushusha ngu nootsya omu muhanda gurikutwara
 eby'okurya. Yaarya ebitakuri, yaarwara ekyata. RT: ekyata. bg:
 [ebyata].
ekyata2 [ekyâta] y. reb: EKYATSIRE bg: [ebyata].
ekyata-muzinga [ekyáta-muzinga] z. Akanyamaishwa kakye k'enda mpango,
 akarikuza omu kihumi ky'enjoki kurya ebyana n'obwoki bwazo. Reeba ogu
 n'egi nda y'ekyata-muzinga! gyer: OMUZINGA. bg: [ebyata-muzinga].
ekyatsire [ekyátsire] y. Omuntu mubi otaine buryo, mugasho nari emicwe
 mirungi. Iwe kyatsire we! Rabaho oze kusheenya. koz: NK. bg:
 [ebyatsire].
ekyawe [ekyáwe] s. Nikikoresibwa n'entsigwa iwe. Nikikoresibwa kigamba
 kumanyisa omuntu nari ekintu kya ou arikugambira, we wenka. bg:
 [ebyawe].
 Nikihinduka kurugiirira aha kirikuba
 nikigambwaho kiti:
 omugyenyi owaawe
 abagyenyi abaawe
 omwanya ogwawe
 emyanya egyawe
 eriino eryawe
 amaino agaawe
 oruku orwawe
 enku ezaawe
 okutu okwawe
 amatu agaawe
 akaju akaawe
 obuju obwawe
 otwoma otwawe
 ogutabo ogwawe
 agatabo agaawe
 ahantu ahaawe
 ente eyaawe
 ente ezaawe

ekye [ékye] s. Nikikoresibwa n'entsigwa uwe. Nikikoresibwa kigamba
 kumanyisa omuntu nari ekintu ky'omuntu ou arikugambaho, we wenka. bg:
 [ebye].
 Nikihinduka kurugiirira aha kirikuba
 nikigambwaho kiti:
 omukazi owe
 abakazi abe
 omugoye ogwe
 emigoye egye
 eitama erye
 amatama age
 orugunda orwe
 engunda eze
 entaama eye
 entaama eze
 akashozi ake
 obushozi obwe
 otwizi otwe
 ogukaito ogwe
 agakaito age
 ahantu ahe
 okuju okwe
 amaju age

ekyebisire [ekyébisire] z. Ekicweka ky'ekishaato eki omweziriki arikubanza
 omunda, yaaba naayezirika. bg: [ebyebisire].
ekyebumbe [ekyebúmbe] z. Omukama orikuza aha ngoma ataine buhagizi
 burikumara. Bamwe omu bagabe ba Nkore, bakaba bari ebyebumbe. reb:
 EKYEYEMEKYE bg: [ebyebumbe].
ekyefeera [ekyefééra] z. Enyamaishwa efiire batagishazire, eitsirwe
 oburwaire. Nyowe tindikurya nyama y'ekyefeera. RT: ekyefeera. bg:
 [ebyefeera].
ekyefubiko [ekyéfubiko] y. Ekijwaro eki orikujwarira ahaiguru y'ebindi,
 kutamba embeho. Yaabura ekyefubiko, yaatwara ekya nyina. koz: NK. km:
 ekyeshubiko. bg: [ebyefubiko].
ekyegamiro [ekyégamiro] z. Ekicweka ky'entebe, eki barikwegamira. Yaareeta
 entebe y'ekyegamiro. bg: [ebyegamiro].
ekyegyengye [ekyegyéngye] y. Omuntu w'amaryo, otarikuhurira kandi
 otarikuhaburwa. Ogu mwana n'ekyegyengye. bg: [ebyegyengye].
ekyegyeso [ekyégyeso] z. 1) Ekintu ekirikukira obukuru omu
 birikushomesibwa nari omu birikwegwa. 2) Amakuru ag'omunda agu omuntu
 arikwiha omu bi arikwega. Omushomesa waabo yaabaha ekyegyeso kirungi.
ekyehimbagirizo [ekyéhimbagirizo] z. Ekiti nari enkoni y'omuntu
 arikugyenderaho, ahabwa bukuru nari obuhendeki. Ekyehimbagirizo kye
 kihendekire. koz: NK. bg: [ebyehimbagirizo].
ekyehuubo [ekyéhuubo] z. Omuzaano ogu omuntu arikushutama omu mugoye,
 gukaguma nigumuhuuba. gut: 'Okuta omuntu omu kyehuubo.'. Abaana
 nibakunda kusiiba nibazaana, omu kyehuubo. koz: NK. RT: ekyehuubo. bg:
 [ebyehuubo].
ekyejwiso [ekyéjwiso] z. (Omu bakazi) endwara y'okuguma nooreetwa
 eshagama omu bukazi. Omukazi we akarwara ekyejwiso. RT: ekyejwiso.
ekyemerero1 [ekyémerero] z. Endwara y'omu kifuba, ei orikushusha oti
 ekintu nikikucumita. Yaakwatwa ekyemerero omu kifuba. reb: EKISHONGA
 koz: NK. bg: [ebyemerero].
ekyemerero2 [ekyémerero] z. Enshusha y'omuntu nari ekintu omu
 buraingwa n'obuhango. Aine ekyemerero kirungi.
ekyemeza [ekyémeza] z. Ekihingwa ekyemerize kyonka batakibyaire.
 Ebyemeza bikira kuza omu rutookye, nari ahaifo y'enju. bg: [ebyemeza].
ekyemo [ekyêmo] z. reb: EKYEMERERO2 RT: ekyemo. bg: [ebyemo].
ekyengyere [ekyengyére] z. Amate agarikukamwa omu nte ezaaheza kurya
 omwonyo; gaba niganunguna. Baanywa amate g'ekyengyere.
eky'enyanja [eky'ényanja] z. Ekikooko ekirikutuura omu maizi,
 kirikushushana n'enshonzi, kwonka kyo ni kihango. Ebimwe biine ebikoko
 aha mubiri ebindi tibiine. Nibiteera amahuri nk'ag'ekikyere. Kyaruga
 omu maizi nikifa. Akateeka eky'enyanja, boona baashemererwa. RT:
 ekyenyanja. bg: [eby'enyanja].
 Emiringo y'eby'enyanja
 - Ekigorogombe
 - Emamba
 - Emare
 - Empuuta
 - Engyegye
 - Enjunguri (Gaarimwekiti)
 - Eshombe
 - Kasurubana
 - Semutundu

ekyererezi [ekyerérezi] z. Okuhweza okurikuruga aha kwezi, enyonyoozi,
 eizooba, omuriro, n'ebindi. Turi omu mwirima, tihariho kyererezi. RT:
 ekyererezi.
ekyeshero [ekyeshero] z. Obwato nari eiziba, eri ente zinyweramu amaizi.
 Twaraba ow'ekyeshero, twabaronda baabura. bg: [ebyeshero].
ekyesho [ekyesho] z. RT: omweso. bg: [ebyesho]. 1) Omwesho. 2) Ekibaije
 eki bazaaniraho ogwo muzaano. reb: OMWESHO
ekyeshongoro [ekyéshongoro] z. Ekihimbo ky'ebigambo bikurataniise gye,
 eki beeshongora omu maraka marungi. Baaba baine ebyeshongoro birungi,
 kwonka baabyeshongora kubi. bg: [ebyeshongoro].
ekyeshubiko [ekyeshubiko] z. reb: EKYEFUBIKO koz: KI. bg:
 [ebyeshubiko].
ekyeshumba [ekyeshúmba] z. Eitaka ry'omushaija nari eitungo ryona erya
 nyineeka, eri abakazi be bataineho mugabo, nari akakwate. Bakabagana
 ekyeshumba kya nyineeka, yaaheza kufa.
ekyeshusha [ekyeshúsha] z. Endeebeka y'ekintu erikukimanyirwaho
 erikushangwa omu kindi. Ruhanga akatuhanga omu kyeshushwa kye. bg:
 [ebyeshusha].
ekyeshuuburiro [ekyéshuuburiro] z. Ekishushu ekirikuruga bumwe na bumwe
 aha mubiri gw'ekintu. Omwana yaahunga ekyeshuuburiro ky'encwera,
 akyetsire enjoka. bg: [ebyeshuuburiro].
ekyesiga-irembo [ekyesiga-irémbo] y. Omuntu oyesiga obutungi bwa ishe nari
 obwa nyina, nainga omunyabuzaare we weena. fum: Ekyesiga-irembo kinia*
 kikunamiire owaabo. bg: [ebyesiga-irembo].
ekyeterero [ekyéterero] z. bg: [ebyeterero]. 1) Ekintu ekitari ky'omuntu,
 kwonka eki barikukimweterera. Manya ogwo taba ishe, n'ekyeterero.
 2) Ebigambo ebi omuntu ayeta eitungo ngu rimumanye nari rimukurate.
 Ente zikamanyiira omuriisa ahabw'ekyeterero kye, abandi tibakaazikama.
ekyevugo [ekyévugo] z. Ekihimbo ky'ebigambo ebicookirwe,
 bikashorongibwa, bikakwatwa omu mutwe, bikigambwa birikwihaihana
 ahonaaho, abarikubihurira bikabashemeza. Ebyevugo bikira kuba nibyoreka
 ebintu ebyabaireho nari ebiriho. bg: [ebyevugo].
ekyeyemekye [ekyeyemékye] z. reb: EKYEBUMBE bg: [ebyeyemekye].
ekyeyerezo [ekyeyerezo] z. Obuti nari obunyaatsi obukomirwe hamwe, obu
 bakoresa omu kweyerera oburofa. Yaakwata ekyeyerezo kukondoora omu nju.
 reb: EKYEYO koz: NK. RT: ekyeyo. bg: [ebyeyerezo].
ekyeyo1 [ekyeyo] z. reb: EKYEYEREZO koz: KI. RT: ekyeyo. bg: [ebyeyo].
ekyeyo2 [ekyeyo] z. Eby'okurya ebikomirwe omu binyaatsi bibisi.
 Abahiigi baagyenda n'ekyeyo, omu muhiigo. koz: KI. bg: [ebyeyo].
ekyobate [ekyobate] z. Ekishaho ky'okubiikamu omusyo gwa rurara. Garura
 rurara, omu kyobate kyayo. bg: [ebyobate].
ekyoga-nyanja [ekyóga-nyanja] z. Ekimera ky'omu kishaka, kikye
 kirikukira kumera ahantu ahaine eitaka ry'orwezo; kiine empimbi
 erikwenda kutukura, n'ebirabyo bya kakobe. Embuzi zaarya ekyoga-nyanja.
 bg: [ebyoga-nyanja].
ekyogi [ekyôgi] z. Orubaju rw'obwogi rw'eicumu nari ekindi kintu kyona
 nk'omusyo, n'omuhoro. Omuhoro gw'ekyogi, nigwo yaaza kukoresa omu
 rutookye. RT: obwogi. bg: [ebyogi].
ekyogwa-ruganda [ekyogwa-ruganda] z. Omuntu weena ou oruganda rucwire.
 Akaita omuntu oruganda rwamucwa, yaaba ekyogwa-ruganda. bg: [ebyogwa-
 ruganda].
ekyoha [ekyoha] z. Empitsi ekuzire etakiine geehiigira, erikurya
 ebitungwa nk'embuzi, entaama, n'agandi matungo. bg: [ebyoha].
eky'okubanza [eky'ókubanza] y. bg: [eby'okubanza]. 1) Ekintu
 ekirikutandikirwaho, ekirikukuratwa ebindi. Eky'okubanza kya byona,
 nitutaaha ryari? 2) Eiziina ry'ekibiina ekitandikirwaho omu ishomero.
 Omwana we nibwo agiire omu ky'okubanza.
eky'okunywa [ekyókunywa] z. Ekintu kyona eki orikubaasa kunywa. Ku
 baamazire kurya, yaabareetera eky'okunywa. bg: [ebyokunywa].
eky'okureeberaho [eky'ókureeberáho] z. Ekikorwa eki omuntu akora,
 reero n'abandi bakatwaza batyo. Akabanza yaabaha eky'okureeberaho,
 baabona kukora omurimo gwe. bg: [eby'okureeberaho].
ekyokyezo [ekyookyezo] z. bg: [ebyokyezo]. 1) Omwanya ogu bookyezaho
 embagara z'omu musiri. Yaaribata omu kyokyezo, yaasya ekigyere.
 2) Ekiina eki bookyezamu enyungu z'emisinga. Ekyokyezo ekyanyu ni
 kikye, tikirikirikuzamu enyungu mukaaga zoona. gyer: EKIKUKU.
ekyoma [ekyôma] z. RT: ekyoma. bg: [ebyoma]. 1) Ekintu ekirikukomooka
 omu butare, ekigumire munonga kandi ekiheeshwamu ebikwato. 2) Ekintu
 ekigumire munonga. Ebishi mwana 'we oba ekyoma nikyo waayeguturira
 ahansi okaimukaho noosheka! koz: amakuru g'omuguutuuro. 3) Ekikoreso
 ky'okucunda amaizi kugaiha okuzimu. 4) Ahantu ahu barikurundaanira
 amate bakagafutsya bakaguma nibagatunda reijareija. fum: Ekyoma
 okihonda nikikyotsya.
ekyombeko [ekyómbeko] z. Enju mpango munonga eyombekirwe omu matafaari,
 amategura, amabaati, n'ebindi. Ishe akatsiga ekyombeko kihango, nimwo
 barikwiha sente. RT: ekyombeko. gyer: ENJU. bg: [ebyombeko].
ekyombera-busha [ekyómbera-busha] z. Omwata ogurikumera omu rutookye.
 Baaza kubagara ekyombera-busha. bg: [ebyombera-busha].
ekyomooro [ekyómooro] z. Ekiti nari ekinyaatsi kirikwomya obuhuta.
 Bakamwata omutwe, baamutaho ekyomooro. bg: [ebyomooro].
ekyomoozi [ekyómoozi] y. 1) Omuntu oine omwoga gw'okweshongora kandi
 omweshongozi rurangaanwa. Oriiya omu kweshongora, n'ekyomoozi.
 2) Eicumu ry'obwogi bwingi. Eicumi eri tiriine bwogi, n'ekyomoozi!
ekyongo [ekyôngo] z. Omwanya ogushaarwirwemu ebihingwa nk'ebihimba,
 ebinyoobwa, n'ebindi. Eki kyongo niinyenda kutabiramu ebitakuri. koz:
 Kazo (NK).
ekyongo gwa muha [ekyóngo gwa muha] z. Ebijuma birikwera aha kiti
 ky'omwihura; ku bihiisa bitukura nk'eipapaari, nikyo beeta ekirera-
 baana. bg: [emyongo ya muha].
ekyongo kya muha [ekyóngo kya muha] z. Ekishaka ekiine ebibabi
 bihango birikwiragura, kirikwenda kushushana ekihambo ky'omwongo.
 Akaraara aha naaronda ekyongo kya muha kyamuburira. bg: [ebyongo bya
 muha].
ekyonyo ky'ente [ekyonyo ky'ente] z. Ekimera ky'amababi mahango n'empimbi
 erikwenda kutukura; nikibaba, kandi amababi gaakyo niganuriira. Baarya
 ekyonyo-kyente. km: akoonyo, omwonyo gw'ente, obwonyo bw'ente. bg:
 [ebyonyo by'ente].
ekyoshe [ekyôshe] z. Obwoya buraingwa oburikukura aha muheru gw'omukira
 nk'ogw'ente. bg: [ebyoshe].
ekyosi [ekyôsi] z. Eizooba eri abantu batarikugiiraho mu mirimo
 ahabw'enshonga zitari zimwe nk'omuntu kufa ah kyaro. gut: 'Eriizooba
 n'ekyosi ky'embwa.'. Eriizooba ryasiiba riri ekyosi. RT: ekyosi. bg:
 [ebyosi].
ekyosyo [ekyosyo] z. Ekikyemo ogureetera kukora ekibi. Sitaani niwe
 areetera abantu ebyosyo by'okukora ebibi. bg: [ebyosyo].
ekyota [ekyôta] z. Enyena nto ey'ameezi nka ikumi na munaana
 g'obukuru. Aine ebyota bibiri omu ka ye. bg: [ebyota].
ekyoterero [ekyóterero] z. Ekintu eki batamu obwotezo. Ekyoterero ky'omuri
 kamina nikihuumura gye. reb: AKOOTERERO km: akooterero. bg:
 [ebyoterero].
ekyotero [ekyótero] z. Ekintu eki batamu omwotero.
ekyoto [ekyôto] z. bg: [ebyoto]. 1) Ekinyungu ekibumbirwe nari
 ekiheesirwe ekirikuhembwamu omuriro. Amashomero maingi omu byaro, gaine
 ebyoto by'okuteekaho eby'okurya by'abeegi. 2) Orushekye rw'ekyoma omu
 kiiruka orurikurabwamu omwika. Ekyoto ky'emotoka ye kifumukire.
 3) Ekinyungu ky'egaari, ekirimu amasasi n'omusumaari ogurikukwatanisa
 oburundirundi. Egaari yangye efiire omu kyoto.
ekyoya [ekyôya] z. Ekibiga. Eriizooba, haasiibaho ekyoya kingi. koz:
 NK. gyer: EKIBIGA; EMPIITA.
ekyozi [ekyôzi] z. reb: ERYOZI koz: NK. km: eryozi. bg: [ebyozi].
ekyugu [ekyúgu] z. Ekinyonyi ky'aha maizi, ekirikushushana n'embaata.
 Baareeba ebyugu omu nyanja. koz: KI. bg: [ebyugu].
emamba [emâmba] z. Omuringo gw'eky'enyanja.
emambo [emambo] z. reb: EMBAMBO km: embambo.
emana* [emana] z. Ekicweka ky'omukazi eky'omubonano. reb: OBUKAZI RT:
 emana.
emandwa [emándwa] z. RT: embandwa. 1) Ekitarikureebwa ekyabaire
 nikiikirizibwa ku nikyo kireeta obusingye nari akabi. Owaitu
 nituterekyerera emandwa erikwetwa Nyabingi. 2) Abantu abaabaire
 bahaasirira omugirwa. fum: Emandwa ehiiriirwe eshekyerera ekirikubunga.
 Gamwe aha maziina g'emandwa
 - Biheeko
 - Kahembe ka Mushekye
 - Mugasha
 - Nyabingi

emangu [emángu] z. reb: EMBWA 2 koz: KI.
emanzi [emánzi; emanzi] z. Omuntu otarikutiina nari omuntu
 orikugumisiriza obusaasi. Omushaija Kaributi n'emanzi, engwe ku
 yaataahiriire embuzi ze, yaashohora n'eicumu yaagibinga. fum: Emanzi
 ogireebera aha nkojo. Emanzi emwe tenyaga ente nseeri. Emanzi erwanira
 okwita, terwanira kunyaga. Emanzi ezaara ekifeera. bg: [emanzi].
emare [emáre] z. Omuringo gw'eky'enyanja. gyer: EKY'ENYANJA.
embaagirwa-bagyenyi [embáágirwa-bagyenyi] z. Enumi nari endaaho y'embuzi
 nainga empaya nungi y'entaama, erikusiimwa nyineeka kugibaagira
 abagyenyi. Imwe batsigazi 'mwe, muze omuri ezo mbuzi, mutooranemu
 embaagirwa-bagyenyi, mugibaagye tutahemuka.
embaago [embáàgo] z. reb: OMUBAAGO RT: embaago.
embaagwa [embáàgwa] z. Embuzi nari ente erikuba eteekateekirwe kubaagwa.
 Embaagwa waagironzire?
embaare [embáàre] z. Ebyara by'enyamaishwa ezimwe, nk'ente. Baabaaga
 embuzi, oruhu tibaarutsigaho mbaare. koz: KI. gyer: EKINOONO.
embaata [embaata] z. Ekinyonyi ky'okutunga ky'ebyara bikwataine ekiri
 nk'enkoko, ekikunda kuza omu maizi kikagazeereeraho ahabw'ebyara
 byakyo. Embaata nazo ziine enyama nungi. RT: embaata.
embabazi [embábazi] z. Esaasi ezi omuntu agirira ondiijo ori omu
 buremeezi. Akabagirira embabazi, ku yaashangire bataine ky'okurya. RT:
 embabazi. gyer: ESAASI. fum: Embabazi ziita nyinazo. Embabazi nyingi,
 zikateera omukaikuru oburogo. Embabazi za nyinakakondo, zikaziikisa
 omwana nyina atakaizire. Embabazi z'omwana ziruga aha kiinyi kya nyina.
embaganiso [embaganiso] z. Entaaniso. Hariho mbaganiso ki, aha nkoko
 n'embaata? RT: embaganiza.
embagara [embagara] z. Ekiraare nari ebinyaatsi ebi orikunaga enyima,
 waaba noobagara, nari noohinga. Mwana 'we, rundaana egyo mbagara
 tugyosye. koz: KI.
embaijo [embaijo] z. Ekyoma ekitwekyeire omu kahini kagufu, eki
 bakoresa kubaija eryato, enshekuro, n'ebindi. Yaagyenda n'embaijo ye,
 kubaija obwato. RT: embaijo. fum: Kankomangwa ku yaamanyire ngu rwaza
 kwija, omunwa yaaguhindura embaijo.
embakizi [embákizi] z. 1) Okubakira; omuntu orikukwatwa ekiniga
 ahonaaho, n'obu yaakuba yaashobya atarikwenda ngu agambweho. 2) Omwojo
 nari omwishiki owaahika omu myaka y'okushogoya.
embakuki [embákuki] z. Omuntu w'obwira bwingi, nari omunyabwira. Muhara
 wangye n'embakuki.
embambaare [embambaare] y. Omuntu oine emikorere n'obwangu burengire obwa
 butoosha; ni nk'omushazi.
embambariki [embambariki] y. Omuntu orikutambura mporampora,
 arikushoobooka. Mukaaka bukuru emuhindwire embambariki, takigyenda
 juba.
embambizo [embambizo] z. Ekitambaara nari ekipapura ky'okushembesa.
 Mureete embambizo, tubambire ekitebo ky'omugasho gw'okushaarura.
embambo [embambo] z. reb: ORUBAMBO1 km: emambo.
embambuure [embambúùre] z. Enyama z'omukaro. Ngombire enyama y'embambuure.
embanda-biragiro [embanda-biragiro] z. Omuntu orikukira kuhenda
 ebiragiro. Omwana we omukuru n'embanda-biragiro.
embandama [embándama] z. Okugaruka enyima omu mwanya gw'okutunguuka nari
 okugyenda omumaisho.. Obwebembezi ku buhinduka, obundi habaho
 embandama. koz: ekiijaija.
embanda-mayonza [embanda-mayónza] z. Omuntu otarikweganya oburemeezi omu
 mirimo ye. reb: RUBANDA-MAYONZA
embandano [embandano] y. Eki omuntu yaagwamu atakateekire. Obugyenyi
 bwangye bukaba obw'embandano.
embandure [embándure] z. Waragi ey'amaani erikurahuka kusinza. Yaanywa
 embandure yaagwa eiraro. RT: embandure.
embanga [embanga] z. Enshozi ndaingwa munonga. Okuza owaitu nooraba
 ahagati y'embanga z'enkirakirane.
embangara [embángara] z. Entango; enyungu mpango egarami, ey'okwengyeramu
 amaarwa g'amagyenyi mahango. Embangara emwe terikuza kutumara,
 ahabw'okuba abagyenyi abu twetsire ni baingi.
embangisano [embangisano] z. Enshinyanyi eri aha maino abiri
 g'omumaisho ei bateireho baamara kwatsa amaino. Aine enshinyanyi
 y'embangisano.
embangurane [embángurane] z. Abaana b'amahasha baaba bari omwojo
 n'omwishiki. Omukazi we akazaara embangurane.
embangure [embángure] y. Okutema ekiti nari ekintu omurundi gumwe
 kikaragara. Ekitookye yaakitema embangure. gyer: KUBANGURA 1.
embanjure [embanjure] z. Amatsinde; ahantu ahabanjwire kugira ngu enjura
 yaagwa etaahe omu itaka juba, hoorobe; bwanyima amatsinde gaahora
 gatabirwe. Yaaza kurambura embanjure ye, naayenda kutabiramu ebitakuri.
embara [embara] z. Emishatuka y'amaguru erikureetwa okwota munonga
 omuriro. Omukaikuru aine embara aha maguru.
embaraasi [embaráàsi] z. Enyamaishwa erikutuura n'abantu haza
 erikukoresibwa kwekorera nari kwegura ebintu. Yaagyenda naavuga
 embaraasi ye. RT: embaraasi. gyer: ENDOGOYA; ENGAMIRA. bg: [embaraasi].
embarabara [embarábara] z. Akakooko akari omu ruganda rw'engoha, akarikuza
 aha nyamaishwa kunyuunyuutamu eshagama kakagiturira endwara. Ente zaaba
 ziine embarabara ahagati y'embaare. RT: embarabara. bg: [embarabara].

embaraga [embarága] z. Enjoka erikutukura amaisho, eine eibara rya
 kinekye n'eririkwiragura. Embaraga niyo yaamuteera.
embarangwa [embarángwa] z. Ekimera ky'otubabi tukye, kirikukira kumera omu
 bibungo. Aha yaakyo mizi akiineho otutakuri; abariisa bakira kututimba
 bakaturya. Tukaba tukira kurya otutakuri tw'embarangwa turiisize.
embarasaasa [embarasáása] z. Akagoye kagumire k'enyogoshano,
 nikakoresibwa kukoma ebintu bingi. Enku yaazikomesa embarasaasa. RT:
 embarasaasa. bg: [embarasaasa].
embari [embári] z. 1) Ekishate ky'ekintu nk'eky'ekihimba. Enkoko
 yaamira embari y'ekihimba. 2) Oburyo nari orubaju orurikugyenderwa nari
 orurikugyemwa. Tutoore embari eya ifo nari ey'eruguru.
embariga [embariga] z. Ebigyere bikiikami. Akarwara enzito, zaamureetera
 kugira embariga. RT: embariga.
embariirira [embariirira] z. Okubara entaasya nari enshohoza y'empiiha
 etahikire munonga kwonka erikubaasa kugyenderwaho omu kutebeekanisa.
 Embariira ye nungi niyo emutungiise.
embasha [embasha] z. reb: KATSYA
embashukano [embáshukano] z. Omutego ogukozirwe omu kiti kigondekire
 gw'okukwata enyamaishwa; ku erikugukwataho gubarashuka. Yaaribata
 embashukano atagireebire yaamukwata okuguru yakwereeza.
embatabata [embatábata] z. Ekimera kirikukira kushangwa omu migyera, aha
 maizi, amababi gaakyo gari aha butaka. Nikiteera akarabyo kari aha kati
 karaingwa karikwiragura; abaruki nibakakoresa kuta amabara omu kiibo.
embatamo [embátamo] z. Ekicweka ky'ekibunu ky'omuntu, eki omuntu
 ashutamisa aha ntebe nari ahansi. Yaashutamira omuriro gwamwotsya
 embatamo.
embeba [embeba] z. Enyamaishwa nkye erikutaaha omu mwina ei enjangu
 zikira kuhiiga omu maju g'abantu. Areetsire enjangu ngu ekwate embeba.
 RT: embeba. bg: [embeba].
 Amaziina g'embeba
 - Enshomba
 - Enyamutara
 - Kabwondera
 - Mushushu
 - Ruhuuzimu
 - Rwantsirima
 - Bwiraninkonda
 - Entinda-mugogo
 - Kikoba
 - Omuhuuhe
 - Orurengamyambi

embeera [embáára] y. Omuringo ogu ekintu nari omuntu arikuba arimu.
 Omwana we akamushanga omu mbeera mbi munonga. RT: embeera. kom: [< Lug.
 embeera].
embeerera [embeerera] z. reb: KABEERERA bg: [embeerera].
embeho [embého] z. Obufuki. Eriizooba haasiibaho embeho nyingi.
emberengye [emberéngye] z. Ebicoori bwomire munonga bugumire kunena.
 Yaakaranga emberengye. RT: emberenge.
embetezi [embétezi] z. Ebikanja bya tonto. koz: KI.
embibiro [embíbiro] z. Ekintu eki orikutamu embibo waaba nooza kubiba.
 Yaatwara embibiro efumukire embibo yoona yaayatika. fum: Embibiro
 enkuru eroga ento.
embibo [embíbo] z. RT: embibo. 1) Enjuma nyingi z'ekihingwa ezi omuntu
 arikuba naayenda kuteera nari kubyara omu musiri. Baaza kuteera embibo.
 2) Enjuma z'ebimera. fum: Embibo mbi eshiisha amatsinde.
embiikire [embííkire] z. Enyamaishwa enshaija ecookirwe kwemya ezindi,
 eguma omu nte kumara omwanya muraingwa. Embiikire yangye ni kyasha.
 reb: EMBIIKIRWA
embiikirwa [embííkirwa] z. reb: EMBIIKIRE
embiire [embíìre] z. Omuringo gw'ebitookye ebiine amakanca maingi
 ebitanuzire kurya; kureka nibitsya, binyuukwamu eshande nari biriibwa
 eminekye. Akahinga emitumba y'embiire yonka. RT: embiire.
embiisho [embíísho] z. Ekiina, omu ebitookye birikuteebwa kugira ngu
 binekye. RT: embiso. gyer: ORWINA.
embiki [embiki] z. Akakooko karikujuujutira aha kutu. RT: embiki.
embiriito [embiriito] z. Enyama y'enyamaishwa etarikuriibwa, bagira ngu
 orikugirya neemwita. Yaareeta enyama y'embiriito baaginaga. reb:
 ENKURITIZI
embiriro [embiriro] z. Ebishaju bingi.
emboga [emboga] z. RT: emboga. 1) Ebihingwa nk'eshwiga, kabegi,
 ebishuusha, doodo, n'ebindi ebi barikurya amababi. Ahingire emboga ogu
 mwaka. 2) Eby'okurya byorobi bishendekyereize ebindi, nk'ebihimba,
 obushaza, ebinyoobwa, n'ebindi ebirikuriibwa . Yaagoya oburo yaabura
 emboga z'okuburiisa. fum: Emboga nungi tiziikara kuyaga.
embogo [embogo] z. Enyamaishwa y'omu ishwa erikushusha nk'ente.
 Abahiigi basiibire bahiigire embogo yaabasiga. RT: embogo. bg:
 [embogo].

emboha [embóha] z. Omugoyi gw'okubohesa ente, baaba nibagikama. Emboha
 ze zaabura yaakama ataziine.
embohe [embóhe] z. Omuntu ari omu kihome nari ou babohire
 ahabw'orubanja, nari arikwekyekwaho. Bakakwata embohe ishatu
 zirikutoroka. gyer: OMUSIBE.
emboigano [emboigano] z. Ebijumo. reb: EKIJUMO
emboigora [emboigora] z. reb: MUHA
emboijana [emboijana] z. Omuntu orikuba naatuura wenka, ataine
 b'okumuhwera omu mirimo ye. Ogu mukaikuru n'emboijana. RT: emboijana.
 km: embwaijano. fum: Emboijana erya ebihozire.
embombotere [embombotere] z. Eby'okurya ebiteekirwe munonga reero
 bikakwatana.
embonabibi [embonabíbi] z. Omuntu orikuguubwaho akabi ka buri muringo.
 Oburemeezi bwona nooshusha oti niwe burikureeba.
embonano [embonano] z. Ekintu ekizoirwe bwanyima y'okubura kumara
 omwanya nibakironda.
embone [embóne] z. Akacweka k'omunda y'eriisho akakye, akarikwiragura
 munonga, karikureebana. RT: emboni.
embonekyerezo [embónekyerezo] z. RT: embonekerezo. 1) Oruseenene oru
 orikubanza kukwata waaba, orikutandika kuteera eseenene. Embonekyerezo
 ei yaabona yaaba eri kijubwe. gyer: ORUKWATSIZO. 2) Entandikiro nari
 embandizo y'ekitabo. Yaabanza yaashoma aha mbonekyerezo.
embonera [embónera] z. Enyana etakazaireho. Kanywani ngabiraho embonera
 emwe.
embooreera [embooreera] z. Omutumba gujunzire, gutakahindukire eitaka.
 Yaaterera omu mbooreera yaagwa ahansi.
emboro* [embóro] z. Ekicweka ky'omushaija eky'omubonano. Omwana arwaire
 emboro baamushemeza. RT: emboro. gyer: EKISIRA; OBUSHAIJA. bg:
 [emboro].
embuba [embúba] z. Emishengye ei bashazireho oburo. Embuba niyo
 yaamucumita.
embuga [embúga] z. Omwanya oguri omumaisho g'enju, ogutariho bunyaatsi
 ogu barikwanikaho ebihingwa n'ebindi. Baayanika oburo aha mbuga. reb:
 EKIBUGA
embugiiriro [embúgiiriro] z. reb: EMBUGIRO km: embugiirizo; embugiro.
embugiirizo [embugiirizo] z. reb: EMBUGIRO km: embugiirizo; embugiro.
embugiro [embúgiro] z. Omwanya gw'aha mutwe ahu ekibira (eshambu)
 ky'omuntu kirikuherera. Egi niyo mbugiro y'ekibira. Aha mbugiro hariho
 omugorora. km: embugiirizo; embugiiriro.
embumbatizi [embúmbatizi] z. Enkoko erikuba eshutamiire obwana bwayo.
embumbe [embûmbe] y. Ekintu kyekuringiriire. Omuhiigi aine eicumu
 ry'embumbe.
embumbiro [embúmbiro] z. km: ekibumbiro. 1) Amahega goombekire. Naateeka
 aha mbumbiro. 2) Omwanya gubumbirwe gw'okweshereramu amatungo. Ente
 zaanywera amaizi omu mbumbiro.
embumburi [embumburi] y. 1) Ekintu ekyekuringiriire. Yaamuha embumburi
 y'oburo yaagirya yaagimara. 2) Ekintu (ekyekwaitsye) ekitaatsizemu,
 ekitacwirweho, ekiri kyona, ekishugaine.
embundu [embûndu] z. Ekirwaniso ky'abaserukare ekirikuteera amasasi.
 Akaiba embundu ya ishe yaarasha abantu. RT: emundu.
embundugurani [embundugurani] z. Omugugu gw'ebintu.
embunduguru [embunduguru] z. Ekintu ekyekweitse bugufu.
embungabungi [embúngabungi] z. Omuntu orikukunda kugyendagyenda omu
 myanya mingi. Ogu mushaija n'embungabungi.
embura-bugyendo [embúra-bugyendo] y. (omurimo) ogutakibaasa kweyongyerayo
 omumaisho.
embura-bujune [embura-bújune] z. Omuntu otaine baana, otakazaarahoga.
 Akafa ari embura-bujune.
embura-buraaro [embura-buráàro] z. Omuntu otaine ka orikuraara omu
 mabaraza g'abandi n'ahandi hantu ahu yaabona. Ogwo mushazi n'embura-
 buraaro. Abaana bakafa baamutsiga ari embura-buraaro. fum: Embura-
 buraaro eti; "owaitu ni haihi".
emburabure [embúrabure] z. km: emburaburirwa. 1) Abaana abakuzire
 batarikumanya bazaire baabo. Abo baana n'emburabure. 2) Omuntu
 omushoberwa otaine waabo.
emburaburirwa [embúraburirwa] z. reb: EMBURABURE km: emburabure.
embura-butooro1 [embura-butóòro] z. Omuntu otaine baabo, w'omunaku. Ogwo
 mukaikuru n'embura-butooro.
embura-butooro2 [embura-butóòro] z. Ekicweka ky'ekibero eky'enyima.
embura-bwaku [embúra-bwaku] z. Ekintu eki otarikuteera ahansi
 kitagambire nari kitagambe. Akaveera n'embura-bwaku.
embura-kareju [embúra-kareju] y. Omutsigazi muto atakashweire. Shwento
 aineyo omutsigazi embura-kareju. RT: embura-kareju. km: enzira-kareju.
embura-mukoro [embura-mukóro] y. Omuntu orikukora ebitaine mugasho nari
 ebitarikwetengwa. Embura-mukora z'abatsigazi nizisiiba omu maarwa. RT:
 emburwa-mukoro. gyer: ENJENGYERA. fum: Embura-mukoro ebagara amashaza.
emburara [embúrara] z. Omuringo gw'ebinyaatsi by'omu bwerere. Omunyuuki
 yaaza kuronda emburara y'okunyuuka ebitookye.
emburiko [emburiko] y. Omuntu mugufu kandi muhango. Omushaija we
 n'emburiko.
emburugushu [emburugushu] z. Amagufa goorobi ag'aha kati k'omugongo
 nari akacweka koorobi k'aha mutwe gw'eigufa ahu ririkukwatanira
 n'erindi; nikakucagurika waaba nookarya.
embushukane [embushukane] z. km: empushikane. 1) (abantu babiri nari
 okukiraho okugamba ebigambo) ebitarikwikirizana aha kintu eki
 barikuhaho obujurizi. Akangira ngu arimu, bwanyima yangira ngu tarimu;
 byombi byaba embushukane. 2) Empasha, omwojo n'omwishiki.
embutika [embútika] z. Amacwante agu omuntu arikucwera nk'akamanyiso
 k'okugaya ou orikugamba nawe. Ku naamushaba ekiganyiro, yaacwera
 embutika.
embuurwa [embuurwa] z. Ekintu ky'omugasho.
embuuzo [embúùzo] z. Esaano ei barikuta omu muteekye gwamara kuhora.
 Yaareeta embuuzo nyingi. koz: KI.
embuzi [embúzi] z. Enyamaishwa erikutungwa abantu, eine otuhembe tukye
 tugufu, kandi erikuriibwa. Embuzi zaaza kwona. RT: embuzi. gyer:
 EMPENE. bg: [embuzi].
 Amaziina g'embuzi
 - Iharwe
 - Ihinda
 - Kabarasi
 - Kagabo
 - Kahuru
 - Kahuura
 - Kajagaata
 - Kajumba
 - Kashere
 - Katanga k'embaare
 - Katobo
 - Kayonga
 - Kayonza
 - Keera
 - Keeru
 - Kibibi
 - Kijagaata
 - Kitanga
 - Kitono
 - Kituku
 - Kiyanga ky'embaare
 - Mbaraasi
 - Miranga
 - Mpuuga
 - Mushere
 - Mwera
 - Ngabo
 - Njumba
 - Nkumbi
 - Nsanga
 - Nyonza
 - Rubaraasi
 - Rujagaata
 - Rujumba
 - Rushere
 - Ruyonza
 - Rwera
 - Rwoshe

embwa1 [émbwa] z. Enyamaishwa etaine mahembe, erikukaga munonga,
 etarikutiina bantu, erikukira kutungirwa okuhiiga n'okurinda eka. Embwa
 yaitu yaaza kuhiiga. RT: embwa. fum: Embwa ibiri tiziremwa eigufa. bg:
 [embwa].
 Amaziina g'embwa
 - Kakwisi
 - Kyankwisi
 - Mwirima
 - Rukamba
 - Rutare
 - Simba

embwa2 [émbwa] z. Ekiti kibaizirwe kishongoirwe orubaju n'orubaju,
ekikoresibwa omu kushatura empimbi mpango. Reeta embwa n'empango, tuze
kwatsa ebikondo. reb: EMANGU RT: embwa. bg: [embwa].

embwaijano [embwaijano] z. reb: EMBOIJANA
embwakazi [embwákazi] z. Embwa y'enkazi. Embwakazi ye eshengize.
embwishwa [embwíshwa] z. Ekimera kirikushusha ekitekyere ky'omu ishwa.
 Omu kibuga kye harimu embwishwa.
embyarano [embyárano] z. Ebihingwa ebi barikubyara. Egi mitumba
 n'embyarano.
emeeri [eméèri] z. Obwato buhango bw'aha nyanja. Emeeri nkazireeba aha
 nyanja. RT: emeeri. bg: [emeeri].
emeeza [emééza] z. Ekikoreso ky'omunju, eki barikuriiraho nari
 kuhandiikiraho. Emeeza ye ehendekire okuguru. RT: emeeza. kom: [<
 Orupotugiizi. mensa]. bg: [emeeza].
emeeza y'omushana [emeeza y'ómushana] z. Omwanya ogu abantu
 barikushutamamu butunu baaba baine enshonga ezi barikushoboorora.
 Obwangani bwabo babuteire aha meeza-y'omushana.
emi [emi] z. Omukyeno ogu batengyera omuntu ahabw'ebikorwa bibi.
emibuguma [emibúguma] z. Omurundo gw'ebintu. Baaba nibayoora emibuguma
 y'amabaare.
emicencure [emicéncure] z. Eby'okurya by'enjuma nkye nk'amashaza,
 ebisigara aha ntaara bwanyima y'enjuma empango, kushoroorwamu. Omu nju
 omwo harimu emicencure y'amashaza, shana obe niyo waateeka. km:
 ebicencure.
emicwe1 [emícwe] z. Emitwarize y'omuntu mirungi nari mibi. Aine emicwe
 mibi
emicwe2 [emícwe] z. Okujwa (omu baishiki nari abakazi) okwa buri mwezi.
 Omukazi we agiire omu micwe.
emifubeerwa [emifubéérwa] z. Ebitookye by'embiire ebi bahanika
 bitasye, bakabigarura omu rwina ngu bisye. Yaatuha enshande
 y'emifubeerwa. bm: [omufubeerwa].
emifunya [emifunya] z. Emifunyara erikuza omu kintu, nk'orugoye rwaba
 rukubaakubirwe nari ruzingazingirwe. Yaajwara ekiteeteeyi ky'emifunya.
 bm: [omufunya].
emifunyarara [emifunyarára] z. Emifunya. bm: [omufunyarara].
emigagye [emigágye] z. Eby'okurya birikunuuka kubi; ahabw'okumara obwire
 bwingi, bikasiisikara. Za kwata emigagye omu rutookye.
emigambire [emigambíre] z. Omuringo ogu omuntu arikuba naagambamu.
 Emigambire ye, ti mirungi.
emigangaare [emigangáàre] z. Kugangaara; omugangaare. Ebigangaire
 byaba biri, nibyo bigangaare.
emigiti [emigíti] z. Ebintu ebiremereire kwegura nari kuterura.
emigogo [emigogo] z. bm: [omugogo]. 1) Abantu baingi barikukora omurimo
 gumwe. 2) Abaisherukare barikuduumirirwa hamwe; omutwe.
emigyendere [emigyendére] z. Omuringo nari oburyo obu omuntu
 yaagyenderamu. Emigyendere ye tihaine owaagimanyire.
emihingire [emihíngire] z. Omuringo nari buryo obu waahingamu ekibira nari
 omusiri.
emihingiro [emihíngiro] z. Ebintu ebi abazaire baaha muhara waabo
 naahingirwa, nari naashwerwa. Bakamuha emihingiro mingi.
emijumba [emijumba] z. Amaizi agaayecwa aha gandi gakaguruka, gakaza
 ahaiguru ahabw'okuhuuhwa omuyaga gw'amaani. Emijumba ekira kuba aha
 nyanja.
emijwarire [emijwárire] z. Oburyo obu omuntu arikuba ajwairemu. Emijwarire
 ye, ti mibi.
emikambi [emikâmbi] z. Ebinyaatsi nainga amareere agu bariga kunyuukisa
 ebitookye. Enjoki zaabumbira emikambi ei yaaba naanyuukisa. gyer:
 EBIKAMUURO.
emikúnikirano [emikunikirano] z. Ebigambo ebirikworeka okwesiimirana
 n'okukiniika. Emikunikirano y'abo bakazi entamire.
emikono-nsha [emikóno-nsha] p. reb: ENGARO-NSHA km: engaro-nsha.
emikorere [emikórere] z. Omuringo ogu omuntu arikukoreramu ekintu.
 Emikorere y'ogwo mukazi ni mikye munonga.
emikuuyuuye [emikuuyúùye] z. Obuseenene bukye, butari bwingi ahu
 bugwire. Eki kiro hariyo emikuuyuuye y'enseenene.
emikyebo [emikyebo] z. Eby'okurya ebi bakira kuhinga omu bunaku butari
 bw'ekibariro, bakibona enjura yaagwa bakabihinga. Ahingire ebihimba
 by'omukyebo. koz: KI.
emirabanamu [emirabanámu] z. 1) Emirimo mingi. Hati n'ebiro
 by'eitumba, abantu baine emirabanamu y'okwombera. 2) Oburemeezi,
 nk'eibura ry'esente, endwara; ebirikureetera omuntu kunyangarara. Ebi
 biro ngizire emirabanamu mingi. fum: Emirabanamu ekazibira enyindo
 kuruka orwigi.
emirambi1 [emirámbi] z. Aha muheru gw'ekitanda ahu omuntu arikuta amaguru
 yaaba abyami. Enjangu yaaba ebyami aha mirambi. reb: EMIRAMBIKIRIZO RT:
 emirambi.
emirambi2 [emirámbi] z. gyer: ORUSHOZI.
emirambikirizo [emirámbikirizo] z. gyer: EMIRAMBI.
emirangizi [emirangizi] z. Emitsi mihango y'ebitsya.
emiraze [emiráze] z. Ebiti, omugusha nari ebitoogo ebitemire bikarekwa
 ngu byome. Emiraze ye y'enku, yaateerwa enjura.
emireebekyere [emireebékyere] z. Enshusha y'ekintu. Emireebekyere yaakyo
 ni mirungi munonga.
emirenzyo [emirénzyo; emirênzyo] z. Amakoome maraingwa, agu bateera omu
 rufunjo. km: omurenzyo. bm: [omurenzyo].
emiriire [emiríìre] z. Omuringo ogu omuntu nari ekintu kirikuryamu.
 Emiriire y'ogwo mushaija ekanshobera. cob: Emiriire, niyo mineere.
emiriito [emiriito] z. Ebyoma by'ekiiruka nk'egaari, ebi barikukwata
 nari kuribata, kikeemerera nari kikagyenda mpora. "Ku twabaire, twahika
 omu Rutsindura, ... baasi ... yaacweka emiriito yaayenda kutujuumika
 omu rusa ..." (B. K. Mubangizi)
emirura [emirîra] z. Emboga zirikushaariira ezirikuruga omu kishuusha
 ky'omwongo. Yaabaha emboga z'omurura. bm: [omuruura].
emiruumo [emiruumo] z. Endwara erikukwata omuntu ebigyere n'amaguru
 bikazimba. Twareeba omuntu arwaire emiruumo.
emishaaruuro [emishaaruuro] z. Eby'okurya ebishaarwirwe. Tutoijere
 mukama 1/10 ky'emishaaruuro yaitu.
emishoha [emishôha] z. reb: OBUTOOKA
emishooro [emishooro] y. Eby'okurya kukira munonga emikamba, ebi babyara
 omu musiri hari na hanu, bitakwataine hamwe. Omu musiri gw'ebihimba,
 akabyaramu emikamba y'emishooro. gyer: KUSHOORA.
emishushire [emishushire] y. Ekintu kureebeka nk'ekindi. Emishushire
 ye ni nk'eya nyina.
emisino* [emisíno] z. Ebicweka by'emana* ebikwatiire ahari rukungu
 embaju zombi, aha muhanda gw'enkari. bm: [omusino*].
emisino* y'abakaikuru [emisino* y'abakáíkuru] z. reb: AMATU G'ABAKAIKURU
emisyoko [emisyoko] z. reb: AMASYOSYO 2
emitanzi [emitanzi] z. Obushate bw'obuti bukwataniise.
emiteezi [emitéèzi] z. Ebinyoro.
emitego [emitégo] y. Amaguru gategami gatatereriire. Akazaara omwana
 w'amaguru g'emitego. reb: EBITEGYE
emitima-nyima [emitíma-nyima] p. 1) Omuringo gw'okubanganisa aha kintu,
 okaguma otakiikiriize kurungi. Nkamwikiriza kwonka naaguma nyine
 emitima-nyima. 2) Ekicweka ky'omubiri gw'omuntu eky'omugongo ekiri
 enyima y'ekifuba ahagati y'amabega.
emitoijo [emitóìjo] z. 1) Ebihembo ebi baha omuntu mukuru, nk'omugabe.
 Yaatwarira omugabe emitoijo. 2) Ebintu ebi batwarira Ruhanga kumusiima.
 Eriizooba n'ery'okutwara emitoijo. 3) Ebintu nk'embuzi, amaarwa ebi
 batwara aha mugorora kuhongyera emandwa. Baatwara emitoijo kuhongyera
 emandwa.
emitunguru [emitunguru] z. reb: OMUTUNGURU
emitura [emitúra] z. Ebitakuri byokize nari bitateekirwe gye, biri
 emikooto.
emiture [emiture] z. Emigoyi eshurikire egumire munonga. Ku yaayibire
 baamukomesa emiture.
emitwarize [emitwárize] z. Emicwe nari emigyenzo y'abantu. Baine
 emitwarize mirungi.
emityogo [emityogo] z. Obwaku oburikuhurirwa aha muheru gw'okumira
 ekintu. Akamira oburo emityogo yaahurirwa ab'aheeru.
emiyaago [emiyaago] z. Ebintu nk'esente n'ebindi ebiheebwa abafeeriirwe
 abaabo, kubahuumuriza. Omufaakazi, emiyaago ei baamuhaire,
 agyombekyeise ekiteekyero.
emiziga [emizíga] z. reb: AMARIRA; AMAZIGA RT: amaziga.
emizirigitiriro [emizirigitiriro] z. Obubonero oburikutsigara aha mubiri
 waamara kuhaagura. Emiziritiriro ye neereebeka kubi.
emondi [emondi] z. Ebihingwa birikuteera ebitakuri byekuringiriire
 nari by'emirembe. Ahingire emondi nyingi. bg: [emondi].
 Amaziina g'emondi
 - Bumba-magara
 - Kabeere
 - Kuruza
 - Matehe
 - Otankubuura
 - Vikitooriya

emondo [emôndo] z. Enyamaishwa mpango erikushusha enjangu. RT: emondo.
 cob: Emondo ekakangwa omutego eti, "ebiraakwatwe n'ebya mugisha". bg:
 [emondo].

emosho [emósho] z. Omukono gw'omuntu ogw'omu rubaju rw'ekicweka
 eky'omutima gurimu. Yaamuteeza omukono gw'emosho. bg: [emosho].
emotoka [emótoka] z. Ekiiruka ky'enziga, ekitwara abantu n'ebintu.
 Emotoka ye eine enyigi ibiri. RT: emotoka. bg: [emotoka].
empaama [empáàma] z. Eitaka rigumire munonga.
empaano [empáàno] z. Ekintu nk'eitungo eki oheereza omuntu, reero ou
 waakiha nawe nyensya akaija kukugarurizamu ekindi. Embuzi ei aine
 n'ey'empaano. bg: [empaano].
empaanyure [empaanyúre] y. Ekijwaro kitaine mikono nari kiine otukono
 tukye. Maama anguriire eshweta y'empaanyure. bg: [empaanyure].
empaari* [empáári] z. Emboro* etaine kishushu ky'omutwe. Omwana we aine
 empaari*. fum: Ku ogambira owaanyu kujwarira empaari* akanga, naiwe oza
 omu basheki osheka. bg: [empaari*].
empaate [empááte] z. Ebitookye by'embiire bihatsire bikateekwa
 bikariibwa. Naakira kuteekyera abaana be empaate. gyer: EKICUMBE;
 EKICUMA. bg: [empaate].
empababo [empababo] z. Empiiha ezishashurwa omuntu yaaba naataabaza
 orubanja. Bakamusharira empababo nyingi. RT: empababo. bg: [empababo].
empagatira [empagatira] z. Ekintu ekimezirweho ebindi bintu nk'ebicoori,
 n'ebindi. bg: [empagatira].
empagatwa [empagátwa] z. Erindi iziina ry'entookire. Yaasiiba naakuura
 empagatwa. bg: [empagatwa].
empaka [empaka] z. Ekikorwa ky'okuhakana. gut: 'Empaka za
 ninkuniesa.'. Omwana ogwe aine empaka nyingi. RT: empaka. fum: Empaka
 nyingi zirugwamu obwiko.
empako [empako] z. Ekiina kitimbirwe omu kiti. Omushwa gukarya ekiti
 gwakitamu empako. bg: [empako].
empakwa [empákwa] z. Omuntu ohakirwe ow'abandi nari omuntu ou
 barikutuuza. Empakwa y'omushaija ehakirwe owangye, etandikire kuntaho
 ebiragiro. bg: [empakwa].
empamba [empâmba] z. Ekyozi kikogotsire. Ebyozi bye byabaire empamba.
 RT: empambo. bg: [empamba].
empambi [empambi] z. Ekishaija ky'enjoki. Yaahurira empambi nizigamba
 yaaza kuriisa. bg: [empambi].
empa-mushoro [empá-mushoro] z. Omuntu akuzire, owaahikize emyaka
 ey'okuha omushoro gw'eihanga. Noogira ngu kunu hariyo abantu empa-
 mushoro bangahi? RT: empa-mushoro. bg: [empa-mushoro].
empanami [empanami] z. Enjoka zirikwera ezirikushangwa omunda kandi
 ezirikureetera omubiri kufuruuta. Omwana waabo aine empanami nyingi omu
 nda. bg: [empanami].
empandagate [empandagáte] y. Omuntu omuraingwa munonga. Mutabani
 wangye n'empandagate.
empande [empánde] z. RT: empande. bg: [empande]. 1) Ekihingwa kiine
 enjuma nk'ez'ebihimba kandi niziriibwa nk'emboga. 2) Ebinyoobwa bihango
 by'amabara ebirikushangwa omuri Yuganda namunonga Tooro, Ankore,
 Bunyoro na Busoga.
empandiika [empandiika] z. Oburyo bw'okuhandiika nari omuringo ogu
 omuhandiiki arikwenda ngu ebihandiiko bye bireebekemu. Empandiika ye ni
 mbi munonga. RT: empandiika. bg: [empandiika].
empanduura [empanduura] z. Ekinyabwoya kihango kiine obwoya bugumire
 burikubaba. Empanduura yaamubaba. bg: [empanduura].
empanga [empánga] z. Amagufa g'omutwe agabumbatira obwonko. Yamwata
 empanga y'omutwe. bg: [empanga].
empangare [empángare] z. Omwishiki mukuru, otakashweirwe. Yaaba agiire
 kureeba empangare yaabo. gyer: OMWISHIKI. bg: [empangare].
empangi [empángi] z. 1) Oburyo bw'okutandikiramu ekintu omu kwenda
 kukikora. Naaba ninyenda kwatsa ekiti, tinkaboine mpangi. 2) Amaani
 maingi agarikwetengwa kukora omurimo. Naamukwatsa empangi: Naamukwata
 n'amaani.
empangisano [empangisano] p. Ekintu eki orikukoresa kwonka kitari
 kyawe, haza orikwihura obunaku obu oraabe nookikoresa. Naatuura omu nju
 y'empagisano. bg: [empangisano].
empango [empango] z. Ekyoma ky'obwogi ekirikwejunisibwa kushatura ebiti
 bihango kandi kiine omuhini. Omuti yaagutemesa empango. reb: EMPASHA
 RT: empango. fum: Empango ibiri tizitema kishogashoga. bg: [empango].
empanguukano [empanguukano] y. Enjura erikugwa ekitaraariire haaba
 hahwireho omwanya muraingwa hatariho njura. Enjura y'empangukano
 yaatuteerera omu iriisizo.
empanju [empánju] z. Akakooko kakye karikwenda kushusha enjerere,
 kwonka ko kaine amaisho makye. Nikakira kushangwa nikagurukyera, kwonka
 katarikuza ahaiguru munonga. Empanju ziraire nizituyomberera. reb:
 MUSEETA bg: [empanju].
empanuura [empanuura] z. 1) Orukiiko. 2) Ebiteekateeko ebihanuurwa omu
 rukiiko.
empanyure [empanyúre] z. Enkoko erikuba etaine mooya aha bitsya. Baine
 enkoko z'empanyure.
empara [empara] z. Enyamaishwa y'omu kishaka eri nk'embuzi kwonka yo
 eine amahembe mahangoho. Obu tuza omu irundiro ry'enyamaishwa nkareeba
 empaara neerwana n'enuuma. bg: [empara].
emparaata [emparaata] z. Okugira ebironda omu mayasha, nka waamara
 kugyenda orugyendo rwa hare. Baaza kushoma, yaagaruka ahiire emparaata.
 bg: [emparaata].
emparazi [emparazi] y. Omuntu oiniire ekintu okukunda kwa juba
 kutarikumara omwanya muraingwa. Omushaija we n'emparazi. gyer:
 KUHARARA. bg: [emparazi].
empare [empáre] z. Ekijwaro ekirikujwarwa eifo nari omunda y'endiijo
 myenda kiine emihengyere ebiri y'okurabyamu amaguru. Hariho
 ez'abashaija n'ez'abakazi, ez'okujwarira omunda n'aheeru, endaingwa
 n'engufu. Buri mukazi ajwara empare. Yaajwara empare ndaingwa yaaza
 kukora omu byondo. RT: empare.
empasha1 [empásha] z. Abaana abarikuzaarwa barengire ahari omwe.
 Mukaatata azaire empasha z'embangurane. gyer: ABARONGO. km: amahasha.
 bg: [empasha].
empasha2 [empasha] z. reb: EMPANGO koz: KI. bg: [empasha].
empata [empáta] z. bg: [empata]. 1) Akati kabaizirwe kurungi
 akarikuteebwa aha rwigi, kurubaasisa kuguma nirukingwa nari nirwigurwa
 omu nda. Omushuma yaacwa empata z'orwigi yaiba ebintu byabo. 2) Ekyoma
 ekiteereirwe aha rwigi nari edirisa n'omwango, kugira ngu rubaase
 kwigurwa nari kukingwa. Yaaza kugura empata z'okuta aha nyigi ze.
empato [empáto] z. Amazi* gagumire munonga, agarikubaasa kushatura
 omwoyo waaba noonia. Akarya kyankaraata yaamuneisa empato. bg:
 [empato].
empaya [empáya] z. Entaama nari embuzi y'enshaija. Empaya ye niyo,
 baariire aha kiro kikuru. RT: empaya. km: omuhaya. bg: [empaya].
empayi [empayi] z. Enyamaishwa etarikukwatwaho. Waaba nooza kugikama
 neehaya. Aine ente y'empayi.
empayira [empayira] z. Ekiti ky'omu ishwa kirikushushana entura
 ky'amahwa. Akashoroma empayira, azeetsire entura. bg: [empayira].
empazi [empazi] z. Obukooko burikwenda kutukura burikutuura omu
 kishwa, nibugyenda hamwe omu mushororongo. Emihanda yaabwo erinzirwe
 abaserukare baabwo abarikuruma buri muzigu owaija kubutaahirira. Ku
 yaabaire naagyenda empazi yaamuruma. reb: ENGYENDA-KIRO RT: empazi.
 fum: Empazi emwe teiha nyina mu kihongore. bm: [oruhazi].
empeefu [empééfu] z. Kimwe aha miringo y'ebituzi by'amaguru magufu
 n'amatu gatagaraire ebirikuriibwa. Nyomwebazyo, aitsire empeefu omu
 kikungu.
empeera [empééra] z. Ekintu eki baheereza omuntu buri kwezi
 ahabw'omurimo ogu yaakora. Obu wandeeba, nkaba ninza kwihuza empeera
 yangye. RT: empeera. km: omushaara. fum: Empeera tekwata bigyere,
 enshagarizi zireeta amakuru.
empeeshano [empééshano] y. Ekikwato, nk'ekyoma, ekiihirwe omu bindi byoma.
 Aine omuhoro gw'empeeshano.
empekye [empékye] z. bg: [empekye]. 1) Akantu karikwingana busha,
 kakye. Eky'okunywa nk'obushera nari amaarwa kikye. 2) Enjuma nkye
 munonga nk'ez'oburo n'omugusha. 3) Amabaare agu barikukoresa omu kubara
 baaba nibazaana omwesho. gut: 'Tinkahumire mpekye nikimanyisa, ngu
 tiinyine ki naariire ahu bwasheeshera.'.
empembo [empembo] z. reb: EMPEMBWE km: empembwe.
empembu [empêmbu] z. reb: EMPEMBWE km: empembwe; empembo.
empembwe [empêmbwe] z. Obwoya obumera aha kifuba ky'omushaija. km:
 empembo.
empemurani [empemurani] z. Omuntu orikugamba nari orikukora ebirikukwatsa
 enshoni abandi bantu. Abo bashaija n'empemurani. bg: [empemurani].
empemuzi [empemuzi] z. reb: EMPEMURANI bg: [empemuzi].
empendekye [empéndekye] z. Ebintu ebitahikire gye. Empendekye z'entebe
 zangye naazita omu karugu. bg: [empendekye].
empene [empene] z. reb: EMBUZI koz: NK. fum: Empene ku eyetwa kyasha,
 eyona emisiri. bg: [empene].
empengyere1 [empengyere] z. RT: empengere. bg: [empengyere]. 1) Enjuma
 z'ebicoori byomire ziteekirwe ngu ziriibwe. Yaatuteekyera empengyere.
 2) Enjuma z'ekintu nk'omwonyo, n'ebindi. Yaagura omwonyo gw'empengyere.
empengyere2 [empengyere] z. Endwara y'obuzimba buri nk'enshundo,
 burikukira kuba buri aha mubiri gw'abantu. Arwaire empengyere
 ahamaisho. bg: [empengyere].
empengyere z'abariisa [empengyere z'ábariisa] z. Entetera zikarangire.
 Baamuha empengyere z'abariisa. bg: [empengyere z'abariisa].
empere [empere] z. Akakooko kakye karikushangwa omu bwatika
 bw'ebisiika n'omu bitanda karikunyuunyuuta abantu eshagama, kandi
 waakaita nikanuuka kubi. Baita empere. gyer: AKAGUGUNA. bg: [empere].
emperegyeshu [empéregyeshu] z. Ekicweka kirikuba kiri ahi amagufa
 g'omubiri gateeraniire, haza kyorobi. Waaba noorya enyama,
 nookinenagura. Abantu baingi nibakunda kunena emperegyeshu. bg:
 [emperegyeshu].
emperekano [empérekano] z. Ekitungwa nk'embuzi nari enkoko eki oha
 mugyenzi waawe ngu akireeberere. Embuzi ei aine, n'ey'emperekano. reb:
 ENSHUBI bg: [emperekano].
emperu [empéru] z. bg: [emperu]. 1) Ekintu kyona nk'omwaka ahu
 kirikuhwera. Twahika aha mperu y'omwaka twena twine obusingye.
 2) Omuheru gw'ekintu.
empeta [empeta] z. Akantu kakye keekuringiirire nk'omuringa akajwarwa
 omu rukumu. Abagore baajwara empeta nungi munonga. RT: empeta. bg:
 [empeta].
empezo [empézo] z. reb: ENSEISO 1
empiga [empiga] z. Omuntu w'amaani nari orikubasa kuteera buri muntu.
 Omushaija ogwo n'empiga.
empihi [empihi] z. Orwoya rurikunuuka kubi oru omuntu arikushohoza
 yaaba aijwire enda nari yaarya eby'okurya bitaboneire by'emiringo
 mingi. Akarya ebicoori bingi yaagwa empihi. gyer: EKIBONDEIGO.
empihizi [empihizi] z. Omwana orikukunda kuhihira buri kaanya.
empiiha [empííha] z. reb: ESENTE
empiija [empiija] z. Entoto z'omugusha ezirikuba ziri omu maarwa. Ku
 naamuha ekikopo ky'amaarwa, yaabanza yaahuuha empiija atakanyweireho.
 koz: KI.
empiirwa [empíìrwa] z. Omuntu oine omugisha. Omukazi we n'empiirwa.
empiita [empiita] z. Ekibiga nari ekyoya. ekirikubaho nka haaba hariho
 omushana mwingi. Omwana yaarira ahabw'empiita eyaabaho. koz: NK. RT:
 empiita. gyer: EKIBIGA; EKYOYA.
empika1 [empika] y. Abanyabuzaare nari abantu abarikukumanya nari abu
 orikuhikaanisa nabo enaama. Orubanja nirwetenga abantu empika.
empika2 [empika] z. Abantu bakuzire munonga. Owaitu hariyo empika emwe.
empiki [empiki] z. reb: EMPIKYE
empikiiriza [empikííriza] z. Ekigambo ekirikushoboorora omuringo
 gw'ekikorwa omu rubazo.
empikye [empikye] z. Akakungu kakye kagufu karikwiragura, akarikukorwa
 obukooko oburi omu ruganda rw'enkyebebe. Abantu baingi nibabuhigura
 babukoresa nk'amahega. Omukazi akahigura empikye, ezaabaire ziri omu
 musiri. RT: empike.
empimbi1 [empimbi] z. Ekicweka ky'omuti eky'ahagati y'amataagi n'emizi.
 Baayatsa empimbi y'omuti.
empimbi2 [empimbi] z. Ekinyampimbi.
empimbo [empimbo] z. Ekiti kiraingwa eki omuntu okuzire agyenda
 naayehimbagirizaho.
empindahinduka [empindahinduka] z. reb: EMPINDUKA
empindu [empindu] z. Akooma akeehesirwe, kaine omunwa gurikucumita,
 akarikukoresibwa kuruka ebiibo, n'ebindi. Empindu ku yaamucumita,
 yaarekyera aho kuruka. RT: empindu. fum: Empindu eshusha eki ebaziira.
 bm: [oruhindu].
empinduka [empinduka] z. Ekintu okutaguma mu muringo gumwe. Akagira
 empindahinduka ebi yaabaire aine kukora byona, yaabyebwa.
empindura [empindura] z. Kimwe aha bicweka by'omunda ekirikunywanisa
 orura orukye n'oruhango. Macuranda we niwe baaha enyama y'empindura.
empingi [empîngi] z. reb: NAGYORO koz: KI.
empingo [empingo] z. Ebyoma by'enjegyere ebi barikujweka omutsibe omu
 mikono ngu atakairuka akabatsiga; nari omushazi ngu arekye kuteera
 abantu. Abaire naakira kubatorokaho, kwonka hati bamutairemu empingo.
 RT: empingo.
empinju [empínju] z. Obuntu butemagwire nari bucwanyagwire munonga.
empiri1 [empíri] z. Enjoka ngufu eine amabara garikwera
 n'agarikwiragura n'obushegu bwingi; neekira kuba mpango. gut:
 'Okweyororera empiri omu matsinde.'. Baita enjoka y'empiri. fum: Empiri
 ekaita ekishohera eti; "naakwita baitu mugyenzi waawe ariyo".
empiri2 [empíri] z. Enziro ezikwatsire aha bigyere, zirikuryana
 munonga. Ahabw'okuraara atanaabire, amaguru gaine empiri. reb: OBUKAMBA
empiri3 [empíri] z. Enkoni y'ekibunu kihango, ky'okuhondesa omuntu nari
 ekintu kigumire. Abariisa bakaza omu kishaka bacwamu empiri.
empirimbwa [empirímbwa] z. Ekicweka kigufu kihango ky'ekintu. Yaamuha
 empirimbwa y'ekikwaijo.
empitirizo [empítirizo] z. 1) Akooma kakye kashongoize aha mutwe, akaine
 omwanya gw'okutamu ehuuzi aha muheru; akakoresibwa omu kubaziira.
 Empitirizo yaamucumita arikubaziira. 2) Akooma kakye karimu
 omuhengyere, akarikuza aha bomba y'ekikatu; bakakacumita omu mubiri
 baaba nibateera ekikatu. Yaaza kumuteera ekikatu empitirizo
 yaamuhendekyeramu.
empitsi [empítsi] z. Enyamaishwa erikurya enyama, erikugyenda haihi
 n'entare kandi amaguru g'omumaisho gaayo nigakira ag'enyima omu
 buraingwa. Obu entama yangye ebuzire nibwo empitsi eneire ebyoya? RT:
 empisi. bg: [empitsi].

empogora [empogora] z. Eky'okurya kyona ekiteekirwe n'ebishushu byakyo
 nk'amahuri, ebitookye, ebinyoobwa, n'ebindi. Yaatugaburira ebitookye
 by'empogora. km: empogoro.
empoha [empoha] z. Omukoba, amaani nari oburemeezi bw'omubiri
 gw'omuntu nari ekintu. Omwongo gukateera ebisisi by'empoha nkye.
empokya [empokya] z. Ekihingwa ky'emishoga eineho obwoya, erikwana
 obujuma bwa kinekya. Amababi gaakyo nigeeramu kandi nikiribwa
 nk'emboga. Emboga z'empokya ziine ekiriisa kingi.
empoma [empoma] z. Akakooko kaine amahembe karikukunda kurya n'ente ku
 karikuza kuzaara kabaruka. Naahurira empoma neegambira omu kisharara.
empongano [empongano] z. 1) Ekintu ekiheebwa omuntu oshaagiize mugyenzi
 we nk'omukazi na ishezaara ngu bagarukane. Yaaza kugura embuzi
 y'empongano. 2) Ekintu ekiheebwa omu iramizo ahabw'okwenda kusaasirwa
 ebibi. Naahayo empongano y'emikyeeka ebiri.
emponoka [emponoka] z. Ekintu nari omuntu otsigaireho bwanyima y'abandi
 boona kuhwerekyerera nk'omu rugamba, n'ebindi. Omwana we n'emponoka
 naamutetesa takiri nk'abandi baana. bg: [emponoka].
emponozi [empónozi] z. Omuntu orikutambura orugyendo ruraingwa kuronda
 omwonyo aha kinombe kyagwo. Mwereere emponozi zikamutsiga omu Bahindi,
 Busheenyi. bg: [emponozi].
empooza [empóòza] z. Esente ezirikushashurwa abashuubuzi nk'omu katare.
 Omushuubuzi yaaba naarira ahabw'empooza nyingi ei barikubashaba. RT:
 empooza. bg: [empooza].
empotorane [empotoráne] z. reb: EMPOTORE bg: [empotorane].
empotore [empotóre] z. km: empotorane. bg: [empotore]. 1) Orufunjo
 rushatwire kandi rwehotsire. Yaaza kutumbika empotore z'okurukisa.
 2) Ebintu ebizingazingirwe. Baayombekyesa ebifunjo by'empotore.
empoza [empóza] z. Omuringo ogu omuntu arikwegambaho omu rubanja.
 Empoza y'omuhara, ekatworeka ku niwe aine enshobe. RT: empoza. bg:
 [empoza].
empugye [empúgye] z. Omuntu ou ebiteekateeko bye birikubura, n'obundi
 akagamba ebitakwatiraine. Omushaija we n'empugye. RT: empuge. bg:
 [empugye].
empuku [empuku] z. Ekiina nari akaina akari omu mizi y'omuti muhango.
 Tuze kuhakuura enjoki z'omu mpuku yaitu. bg: [empuku].
empumbya [empúmbya] z. Okushabira omuntu emigisha kwonka otarikukyoreka
 butunu. Akakwatira mutabani we empumbya ngu ashwere.
empumi [empumi] z. Omuntu nari ekindi kintu ekifiire amaisho
 kitarikuhweza. Akashwerwa empumi. fum: Empumi tekwatirira ndiijo. bg:
 [empumi].
empunami [empunami] z. Omuntu otarikukira kugamba. Abahara boona
 n'empunami. bg: [empunami].
empundu1 [empúndu] z. Enyamaishwa eshushana nk'omuntu, omu kugyenda
 n'omu bwengye, kwonka yo ni nkye aha ngagye. Omwana yaatungura
 yaashushana n'empundu. reb: EKIHUNDU bg: [empundu].
empundu2 [empúndu] z. Akaari k'okushemererwa. Abaishiki baaba nibaruga
 kwiha obugunga, baija nibateera empundu.
empungi [empungi] z. Omuntu ohungire omu kyaro nari eihanga rye
 ahabw'orugamba, enjara, endwara, n'ebindi akaza omu mwanya ogundi.
 Empungi eyaizire omu kyaro kyabo, bakagigirira embabazi, baagiha
 oburaaro n'eby'okurya. bg: [empungi].
empungu [empûngu] z. Otwoya tw'enyonyi oturi aha kibunu ky'omwambi.
 Empungu niyo erikuha omwambi amaani, baamara kugurasha. bg: [empungu].
empungurano [empungurano] z. Ebintu ebiheebwa ondiijo muntu bwanyima
 y'okufa kwa nyinabyo. Amatungo agu aine, n'ag'empungurano. bg:
 [empungurano].
empungurwa [empungurwa] z. Omukazi ofeereirwe iba, akahungurwa ondiijo
 mushaija, akamushwera. Empungurwa ekeecwera obwengye, yaayeyombekyera
 enju. bg: [empungurwa].
empungyengye [empungyêngye] z. Akooba aku omuntu arikwehuriramu,
 yaareeba ahansi nka yaaba atembire ahaiguru munonga. Nintiina kureeba
 omu kiina oku, ku ndikureebayo nkwatwa empungyengye.
empunika1 [empunika] z. Omwata ogurikumera omu musiri nk'orutookye gwine
 oturabyo twa kinekye. Baaza kuronda empunika y'okuha akame. bg:
 [empunika].
empunika2 [empunika] z. Endwara erikuzibira abantu kugamba. Abantu ba
 kare nibo baabaire bakira kurwara empunika.
empunu1 [empunu] z. RT: empunu. bg: [empunu]. 1) Enyamaishwa z'omu
 ishwa zirikwona emisiri. Baaza kuhiiga empunu. 2) Enyamaishwa
 erikutungwa eine akakira kagufu n'obunyindo buri nk'entemere, obu
 erikukoresa kutimba eitaka kutunga eky'okurya nari ah'okubyama,
 neezaara ebyana bingi. Eine amabeere nk'ag'embwa n'amatu mahango. Omu
 kugibaaga nibagiharagataho obwoya. Empunu ze zaakuura muhogo yangye.
 cob: Empunu ekaribata pamba eti, "Omu by'abajungu tinfayo".
empunu2 [empúnu] z. Enkojo zirikutukura aha mubiri. Aine empunu aha
 nyindo. bg: [empunu].
empurikizo [empúrikizo] z. Obwina oburi omu kutu kw'omuntu nari ekintu.
 Empurikizo ze ziigaire. bg: [empurikizo].
empuriza-mubiri [empúriza-mubiri] z. Akamanyiso akarikutuma omubiri
 gwahurira ekyagukoozaho. bg: [empuriza-mubiri].
empurumbanyi [empúrumbanyi] z. Omuntu orikuzenzya orugambo rw'ebishuba.
 Omukazi we n'empurumbanyi. fum: Nkibone nkigambe, kibure nkyecwere. bg:
 [empurumbanyi].
empuruutukye [empurúútukye] z. Omugyenyi w'ahonaaho, orikwija
 n'omugisha mubi atakigyendereire. Empuruutukye bakagibinga ngu niyo
 yaareeteire omwana kufa. bg: [empuruutukye].
empuruuturiro [empurúúturiro] z. Eishumi ry'omugoye erikomirwe mpora
 ryezingiire ahu barikurikomoororera. Gwakwatwaho gukanyururwa
 niguhuruutukayo. Akadeeya baakakoma empuruuturiro. bg: [empuruuturiro].
empuruza [empuruza] z. Omuntu orikureeta amakuru mabi nk'ag'okufa
 kw'omuntu nari ekintu kibi ekibaireho. Ku twareeba empuruza erikuruga
 owaabo, twamanya ngu yaafa. bg: [empuruza].
empushikane [empúshikane] z. reb: EMBUSHUKANE bg: [empushikane].
empuuhe [empuuhe] z. Omuntu orikugyendera eryo ataine kigyendererwa
 kyona. Omuhara akazaara empuuhe ngu n'omwana. bg: [empuuhe].
empuukure [empúúkure] z. 1) Ekijamba nari ekishoma ekiteekirwe kyonka
 kitatungikirwe ha mboga zindi. Ekijamba ky'empuukure, mukaaka akaba
 akinteekyera, ninkimanya. 2) Oburo buhunikirwe kumara obunaku
 buraingwa. Banza oihe empuukure omu kitara, tubone kuhunikamu obundi.
empuumo [empuumo] p. Omuringo gw'okugamba otarikwashamuura gye munwa,
 orikushohoreza omwika omu nyindo. Ku yaagambire empuumo abaana
 baatiina.
empuunisa [empúúnisa] z. Enyuguta enteta nka g, m, n, t, n'ezindi. bg:
 [empunisa].
empuuro [empúúro] z. Omuringo gw'enyondo eine amajoro abiri. bg:
 [empuuro].
empuuta [empúúta] z. Omuringo gw'eky'enyanja. RT: empuuta. bg:
 [empuuta].
empuwere [empuwere] z. Omuti muhango muraingwa gurikushangwa omu kibira,
 nigusharwamu embaaho z'okukora ebitanda. bg: [empuwere].
empwa-bwoba [empwa-bwôba] z. Omuntu emanzi otaine bwoba bw'okutiina
 ekintu, eki abandi boona barikutiina kukora, nari kuzamu. Mutabani
 waawe n'empwa-bwoba, taratiinire kwija ekiro. bg: [empwa-bwoba].
empwa-maani [empwa-máàni] z. Abantu abatakibaasa kugira eki baakora,
 ahabwa bukuru nari endwara. Abazaire baitu hati n'empwa-maani. bg:
 [empwa-maani].
empwarume [empwárume] z. Embwa y'enshaija. Naakunda embwa y'empwarume,
 ahabw'okuba neemanya kuhiiga. reb: ENSHONGORE bg: [empwarume].
empyora [empyora] z. Amabara garikutukura aha mubiri. Aine empyora aha
 nyindo. RT: empyora. bg: [empyora].
empyori [empyôri] p. Okurabana-empyori: Abantu kurabanaho batareebaine
 obwo buri omwe arikuraba omuhanda gwe kandi barikurondana. Bakarabanaho
 empyori.
emumba [emúmba] z. Omubazi ogurikwesiigwa nari kunyuubwa; ogurikukorwa
 omu ibumba n'emibazi y'ebishaka, reero okabifuuta bikakwatana, okaguma
 noojujuuraho noota omu maizi, noogaha omurwaire. Ta otwizi aha rugusyo
 otemu emumba, ondeetere nyweho naarwara. RT: emumbwa. bg: [emumba].
emungu [emúngu] z. reb: EMUNGWE bg: [emungu].
emungwe [emúngwe] z. Obukooko obufumura emihengyere omu njuma
 z'ebihingwa n'ebiti bikatandika kuragarika esaano. Emungwe etaahiriire
 ebihimba byangye, tokaabaasa kubirya. km: emungu. bg: [emungwe].
emunyu [emunyu] z. reb: EKIMUNYU bg: [emunyu].
emwe [émwe] y. Eshuura ehandiikwa nka 1.
enaama [enáàma] z. Ekintu eky'omubonano kitari ky'orwatu. Bakamugiira
 omu naama y'okumwita. fum: Enaama etarimu waanyu oshanga yaahweire. bg:
 [enaama].
enaku [enáku] z. Obusaasi obu omuntu agira ahabw'ekintu kyona ekibi
 ekimubaireho, nk'okufeerwa omunyabuzaare, n'ebindi. Akafeerwa ishe
 yaagira enaku nyingi. RT: enaku. gyer: OBUSAASI. fum: Enaku tizitambwa
 kurira, zeekirira. bg: [enaku].
enanaasi [enanáàsi] z. Ekihingwa kirikwana ekijuma kihango kirikunuriira
 kirikuriibwa, ekiine amababi maraingwa garikweruuka. Omwana yaarya
 enanaasi mbisi yaamushara orurimi. RT: enanaasi. kom: [< Orusipanisi.
 ananasi]. bg: [enanaasi].
enanga [enânga] z. Ekikwato ekireegireho obugoye ekirikukoresibwa omu
 kweshongora n'okuzina. Naateera gye enanga ye. RT: enanga. bg:
 [enanga].

encookwa [encookwa] z. Ebintu nari abantu abaatoorwa omu bandi,
 nk'abaserukare abanyabwengye abarikuba batoorainwe omu bandi,
 ahabw'emirimo etari emwe n'emwe. Encookwa z'abacuubwa baazigwamu. bg:
 [encookwa].
encubizi [encubizi] z. Ente yaaba ehakire. Ente ze zoona n'encubizi. bg:
 [encubizi].
encugura* [encúgura*] z. Amazi g'omuntu nari enyamaishwa yaaba erwaire
 ekiirukano erikushohoza obubi bw'amaizi. RT: encugura*.
encuju [encúju] z. Engoha eigutsi nainga ehaagire eshagama yaaba
 yaamara kuginyuunyuuta omu nyamaishwa. Yaakuura encuju itaano omu
 ncubizi. bg: [encuju].
encumate [encumate] z. Ekitongye ky'amajuta g'ente. Amajuta ge naagaguza
 omu ncumate. reb: ENCURIKYE koz: NK. bg: [encumate].
encumbwe [encumbwe] z. Ebintu ebirikukorwa obukooko nk'enjoki,
 bukabikoresa okutaba obwina bw'ekiju kyabwo. Encumbwe neezitirira
 ahabw'okuba zitabire obwina bw'ekihumi.
encungwe [encungwe] y. Obushera bujwangize obusya n'obukuru nari amaizi
 agu baarabya omu kisisi ekyaba kirimu obushera. Yaatugaburira obushera
 bw'encungwe.
encunzi [encunzi] z. Omuntu orikujanjaaza orugambo. Ogu mukazi
 n'encunzi. bg: [encunzi].
encuracuzi [encuracuzi] z. Akakooko kari nk'efukuzi, karikugyendera ahansi
 aha itaka kataine maisho. Emisiri ye ekariibwa encuracuzi. bg:
 [encuracuzi].
encurazaara [encúrazaara] z. Omukazi owaakuzire; otakizaara. bg:
 [encurazaara].
encure1 [encure] z. Ekintu ekitakikoresibwa. Enseiso y'encure, n'egi
 etakikoresibwa omu kusa.
encure2 [encure] y. Okugamba nari kukora ekintu omu buryo butari
 bwakyo. Amakuru yaagamutebeza encure.
encurikye [encurikye] z. Embumburi y'amajuta g'ente garikwingana
 nk'entomi. reb: ENCUMATE koz: KI. bg: [encurikye].
encuriro [encuriro] z. Obwaku obuhurirwa baaba nibateera nk'omu ngaro.
 Ka naahurira encuriro owaanyu, hariyo ki?
encuro [encúro] z. 1) Akaibo k'okurengyeramu eby'okurya by'omujuma
 nk'oburo, omugusha, ebihimba, esaano, n'ebindi. Areetsire encuro emwe
 y'oburo. 2) Emirundi ei omuntu yaareeta nari yaakoreramu ekintu.
 Yaareeta encuro ina z'omusheenyi. 3) Ekipimo ky'ebintu ebirikwijura omu
 kiibo. Yareeta encuro ibiri z'oburo.
encuubwa [encúúbwa] z. Omuntu orikuba abingirwe omu muryango nari omu
 ruganda. Omushaija ogwo akaba encuubwa ahabw'emicwe mibi. bg:
 [encuubwa].
encuuho [encuuho] z. km: ecuuho. 1) Amazi* g'embwa. 2) Ekinuuko
 ky'amazi* nari ekinyampo.
encuukye [encúùkye] z. bg: [encuukye]. 1) Omwana muto orikuba aherize
 kuruga aha ibeere rya nyina. Ashweire akiri encukye. 2) Omuntu mukuru
 orikukora ebintu nk'eby'ekyana. koz: amakuru g'omuguutuuro.
encuuro [encuuro] z. Enyamaishwa eine oruhu rurikutukura. Waita encuuro
 noofa. bg: [encuuro].
encwamutwe [encwamútwe] z. Omwana gw'ente muto, ogurikirikwonka.
 Encwamutwe zaaza kurya. reb: OMUTAVU bg: [encwamutwe].
encwano [encwâno] z. Obwangane bw'amaani bw'ahagati y'abantu ababaire
 batwire nibakoragana.
encwekye [encwêkye] y. Omuntu otaine baabo. Ogwo mukazi n'encwekye. km:
 omucwekye. fum: Encwekye tesheka ngumba.
encwekyeza [encwekyeza] z. Eitaka eririkutsigara aha kikuku eki babaire
 bookiizeho ebinyaatsi omu musiri, byaheza kusya bikaihwaho. Encwekyeza
 niziboneza ebicoori.
encwende [encwende] z. reb: ENSIMBO 1 km: eicwende. bg: [encwende].
encwera [encwêra] z. Enjoka mpango ndaingwa erikwiragura eine obumanzi
 n'obushegu bwingi. Neecwera amacwante garikuhuhuuta, gaakuza omumaisho
 noohuma. Omukazi yaabugana encwera yaamucwera. RT: encwera. fum:
 Encwera ezaara ekirya-mbeba. bg: [encwera].
encwererano [encwérerano] z. Embuzi ei omuntu ahongyera omuzaire,
 bwanyima y'okusingwa orubanja. Owaajumire ishe akatanga encwererano
 y'embuzi. bg: [encwererano].
enda1 [enda] z. RT: enda. bg: [enda]. 1) Ekicweka ky'omubiri ekirimu
 amara, ekishansha, n'ebindi. Bamugizire ngu arwaire ekizimba omu nda.
 2) Omukazi kugira omwana omu nda. Omukazi we hati aine enda y'eshatu.
 3) Ruzaaro y'omuntu. Enda ye yoona ekahwaho fum: Enda niyo ebimanya.
 Enda etaine mutima tegaburirwa.
enda2 [énda] z. Akakooko akarikuza omu ishokye, omu bijwaro nari omu
 bwoya by'enyamaishwa, ahabw'oburofa. Nibunyuunyuuta eshagama omu bantu.
 Nibuzaara emigi. Abaana be boona baine enda omu mutwe. RT: enda. bg:
 [enda].
endaaba [endaaba] z. Ebyoma ebi barikujwara aha mikono. bg: [endaaba].
endaaho [endaaho] z. Enyamaishwa y'enshaija ei barikuba baraahire nari
 baihiremu amagosi, kwenda ngu etazaaza, kandi egire ebishaju. Endaaho
 ye niyo baabaaga. reb: ENKONE RT: endaaho. bg: [endaaho].
endaara [endáàra] z. reb: EKIKANDE bg: [endaara].
endaare [endáàre] z. Orutookye nari omusiri ogu bakama baagwo
 batakireeberera, ogwine omwata gukuriraine. reb: ENKANDE bg: [endaare].
endaariro [endááriro] z. Ak'okurya aku oine ahabw'ekyo kiro,
 ak'okuraarira. bg: [endaariro].
endaaro1 [endaaro] z. Akaju nari omwanya gw'okuterekyereramu emandwa.
 Yaatwara amaarwa omu ndaaro. bg: [endaaro].
endaaro2 [endaaro] y. Enda ei omwishiki arikutwara akiri aha mahega ga
 ishe, atakashweirwe. Muhara we akatwara enda y'endaaro.
endagaano [endagaano] z. Obuhandiikye obuteebwaho ahabw'okwenda
 kukoresibwa nk'obuhame bw'amazima omu biro by'omu maisho. Endagaano
 yaitu y'okugura emotoka niwe yaagihandiikire. RT: endagaano. fum:
 Endagaano y'ebikyere n'amaizi aha mwiga. bg: [endagaano].
endagiiriro [endagiiriro] z. Ekintu ekirikuhwera omuntu yaaba naaza
 ahu atakazaga. Ku baamuhaire endagiiriro, yaayetwarayo. bg:
 [endagiiriro].
endagu [endágu] z. Ebyaruga omu kuragura, ebi omuraguzi yaareeba.
 Endagu ei omufumu yaamuha, yaamuburiraho omu muhanda. bg: [endagu].
 endagu zaayera Biri omuraguzi byamugyendera gye.
 endagu zaafuba Biri omuraguzi byamugyendera kubi.
 tinaakwata ibara Biri omuraguzi tiyaabona eki omuraguza aizire
 kuraguriza.
endagwa [endagwa] z. Omuntu otsigiirwe nari okwatsiibwe ebintu
 by'owaafa. Endagwa bakagyaka ebintu ebi ishe yaatsigire yaamuraga. bg:
 [endagwa].
endahi [endahi] z. Ekinyonyi ky'omu ishwa kirikuriibwa, ekiine amaguru
 garikutukura, n'amatone garikwera n'agarikwiragura. Baasiiba bahiigire
 endahi ryarenga. reb: ENKWARE RT: endahi. bg: [endahi].

endahiro [endahiro] z. Ebigambo ebi omuntu agamba arikwenda ngu bimubeho
 ku yaakuremwa kuhikiiriza eki yaaragaana kukora. Omukazi aine endahiro
 erikutiinisa munonga. RT: endahiro. bg: [endahiro].
endahukira-kumira [endahukira-kumira] z. Omuntu orikubakuka kukora
 ekintu atabandize kwetegyereza n'okweteekateeka. Omutsigazi ogwo
 n'endahukira-kumira omu mirimo ye yoona. fum: Endahukira kumira
 bigyotsya amatama. bg: [endahukira-kumira].
endahuzi [endahuzi] z. Omuntu orikukira kurahura. Abo batsigazi abaingi
 n'endahuzi. reb: OMUHAGARA bg: [endahuzi].
endamutsyo [endamutsyo] z. Ebigambo by'okwendezana gye, nari okubuuza,
 ebigambwa abantu baareebana omurundi gw'okubanza omu izooba nka "Oraire
 gye?", "Agandi?", "Buhooro?", "Mbahi" n'ebindi. Akatutambikira
 endamutsyo arikwiruka.
endandara [endándara] z. reb: ENDANDAZA bg: [endandara].
endandaza [endandaza] z. Endandara: Okugira ekyetengo kihango
 ky'okwongyera kumanya ekyagamba nk'ekigano ahabw'oburungi bwakyo. reb:
 ENDANDARA bg: [endandaza].
endangaazi [endangáàzi] z. Omuntu orikukira kuhuga nari orikukunda
 kushamaara. bg: [endangaazi].
endanga-muntu [endanga-muntu] z. Amaarwa agu batwara ow'abazaire
 b'omwishiki kweranga nari kwerega ku nibo baine muhara waabo. bg:
 [endanga-muntu].
endango [endango] z. Ebendera y'eihanga, ekitongore, eishomero,
 n'ebindi. Endango y'eihanga bariyo nibagihanika. bg: [endango].
enda-nto [enda-nto] z. Ekicweka ky'omubiri gw'omukazi ekya haifo
 y'omukundi. Naashaasha omu nda-nto. bg: [enda-nto].
endari [endari] z. reb: AMARARI RT: endari.
endarira [endarira] z. Ebinyaatsi ebirikutsigara bitookiibwe muriro omu
 ruhiira. Omu ruhiira hakatsigaramu endarira y'obucence.
endariro [endariro] z. Omwanya ogu abaana barikweteeraniramu bakaraaramu
 baine ekigyendererwa kyabo eki bariho. Aboojo bato bakaza omu ndariro
 baamaramu ebiro bibiri. bg: [endariro].
endashwa [endashwa] z. Eshagama erikwihwa omu nte baamara kugirasha aha
 kikanu (amaraka) haza y'okurya. Baarya endashwa eihirwe ahari gaaju.
 gyer: ORWAMBA.
endeebareebo [endeebareebo] z. Omwanya ogurikuhererukirayo kimwe aha
 kintu. Yaashutama aha ndeebareebo, yaaba ari haihi kugwa ahansi. RT:
 endeebareebo.
endeebeka [endeebeka] y. Enshusha y'ekintu nari omuntu. Ogu omushaija
 endeebeka ye ni nk'ey'omunyamahanga.
endeeberera [endeeberera] y. Emyororere y'ekintu eki omuntu
 akwatsiibwe nari aineho obujunanizibwa. Ebishi omushaija ogu aine
 endeeberera nungi y'orutookye.
endeeberwamu [endeeberwámu] z. Ekirahuri ky'okwereeberamu. Yaagura
 endeeberwamu ku yaagihitsya omuka yaayatika. bg: [endeeberwamu].
endeebya [endeebya] z. Omuntu orikukora kubi mutaahi we nari
 orikuguriirira munywani we ngu bamukore kubi. km: omureebya. bm:
 [omureebya].
endeega [endéèga] y. Omurimo gugumire, ogurikutuutura munonga. Naakunda
 kukora emirimo y'endeega. bg: [endeega].
endeme [endême] z. Omuntu otarikwikirizana nari otarikworobera
 abamwineho obushoborozi, nainga ebiragiro ebirikutegyeka abu atwire
 naabo. Omwana abaire endeme. fum: Endema bagaaniizi terema baziiki. bg:
 [endeme].
endengo1 [endengo] z. Encuro nari ekintu eki omuntu arikupimisa ebintu,
 yaaba naaza kubiha omuntu nari kubiguza, nk'edebe. Endengo ye yaaba eri
 nkye munonga. gyer: EKIGYERO. fum: Endego y'orengyeramu abandi, naiwe
 niyo bakurengyeramu. bg: [endengo].
endengo2 [endengo] z. Ebirabyo by'ebicoori. Obucoori ku bwaretsire
 endengo baamanya ngu bwayera. bg: [endengo].
endengwa-mwaka [endengwa-mwâka] z. reb: ENGUUGU bg: [endengwa-mwaka].
endengyerezi [endengyerezi] z. Omuntu arikwetwaramu ngu naamanya ebintu
 haza ataine eki arikumanya. Endengyerezi ebaire eyetiire
 ahagw'okukanika motoka, bagikomire. bg: [endengyerezi].
enderema [enderema] z. Ekimera kirikuranda munonga kiine amaizi
 garikurendemuka; abantu nibakikoresa nk'emboga. Mukaaka akaba akunda
 kuteeka emboga z'enderema. bg: [enderema].
endezi [endézi] z. Amatekyere g'omu kibira. Empunu ze yaazicwera
 amababi g'endezi. bg: [endezi].
endezya-mutima [endezya-mutima] z. Okutsinda rufu. bg: [endezya-mutima].
endiba [endiba] z. Entango y'ekintu. Endiiro ye erobokire endiba. bg:
 [endiba].
endibatiro1 [endibatíro] z. bg: [endibatiro]. 1) Omwanya oguri
 ahaiguru, ogu omuntu ayemereraho yaaba naagambira abantu baingi. Obu
 naaba ndi aha ndibatiro, naaba nindeeba buri omwe. 2) Amatembezo
 g'ekitanda, kyaba kiri kiraingwa. Endibatiro ye ni ndaingwa munonga.
endibatiro2 [endibatiro] z. bg: [endibatiro]. 1) Ahansi y'ekigyere ahu
 omuntu aribatisa yaaba naagyenda. Yaatsya endibatiro. 2) Akamanyiso
 akarikuza ahu ekigyere kyaribata. Baamumanyira aha ndibatiro ye, ku
 niwe yaarabaho. 3) Omuriro mukye guragaire ahantu, ogu omuntu aribata
 atareebire.
endiboota [endiboota] z. Ekifunyika kihango kikomirwe ebyoma, kirimu
 ebijwaro. Akaza kushuubura endibota. bg: [endiboota].
endiga [endiga] z. Omusyo muhango muraingwa gw'okubaagisa nari
 gw'okusharisa enyama. Yaaba aine endiga, niyo yaamushara. bg: [endiga].
endigidi [endigidi] z. Oruyombo nari akaari kahango, akarikuteerwa
 abaana bato baaba nibazaana. Abaana baateera endigidi aheeru. bg:
 [endigidi].
endigito [endigito] z. Emitsindo eteerwa omuntu nari enyamaishwa yaaba
 neiruka. Endigito z'emitavu zaasiimura omwana.
endihano [endihano] z. Ebintu ebi bacwera omuntu kuha omu mwanya
 gw'ekintu ky'abandi eki yaashiisha. gyer: OMUTANGO. bg: [endihano].
endiira-busha [endiira-busha] z. Omuntu otaine murimo gwona ogu
 arikwenda kukora omuka, arikwenda ngu asiibe naazenga, arye kusha. Egyo
 ndiira-busha tegira murimo gw'enkorera ahaka. bg: [endiira-busha].
endiira-kukinduka [endííra-kukinduka] z. reb: EKIRIIRA-NDA bg:
 [endiira-kukinduka].
endiiro [endíìro] z. Ekiibo kikye kirungi ky'okuriiramu oburo. Arukiire
 ishezaara endiiro y'amabara ga nyamuraza. RT: endiiro. bg: [endiiro].
endiiso [endíìso] z. Ebitookye, ebitakuri, oburo nari emondi
 eby'okuriisa emboga. Emboga zo zaahiire kwonka endiiso yo niho twagita
 aha mahega. bg: [endiiso].
endimu [endímu] z. Emwe aha mbibo y'emicungwa erikushaariira munonga.
 Naakira kurya endimu ngu tarikwenda kugomoka munonga. RT: endimu. bg:
 [endimu].
endindi [endindi] z. Kamwe aha buti obu bakomera aha ruhu rw'aha
 kicunga ky'omu kirubi, bakabukwata kujuguta. bg: [endindi].
endingaanire [endingaanire] y. Ebintu ebiri aha rurengo nari aha
 rugyero rumwe. Abaishiki be boona n'endingaanire.
endingiri [endingíri] z. Ekintu ekirikukoresibwa omu kweshongora,
 kikozirwe omu kiti kigufu kiine omurya gumwe, omuhengyere omu nda kandi
 kishwekireho oruhu orubaju rumwe. Kiine akagoyi kareegire aku
 barikukuubakuubaho akandi kagoyi, kikashohoza eiraka rirungi. Yaasiiba
 naateera endingiri ryarenga. RT: endingidi. bg: [endingiri].
endirira [endirira] z. Akakooko kataine mukira karikushangwa omu ihamba,
 akakira kuteera eboroogo omu eitumbi. Endirira ku yaagambire twena
 twasiimuka. bg: [endirira].
endizi [endizi] y. Omwana orikweriza munonga. Omwana we n'endizi. bg:
 [endizi].
endogoya [endogoya] z. Enyamaishwa erikutungwa abantu ahabw'omugasho
 gw'okwekorera ebintu, nari kuheeka abantu ekabatwara ahu barikuza.
 Endogoya abantu baingi nibakira kuzitahisa amaizi. RT: endogoyi. bg:
 [endogoya].
endongo [endongo] z. bg: [endongo]. 1) Ekidongo.

 2) Ebyeshongoro by'abazini b'amabaare. Turaire omu ndongo, omuri
 Rwebikoona. reb: EKIDONGO
endongo-buraya [endongo-buraya] z. Omuringo gw'esafuriya zigumire ezi
 barikugoyamu oburo. Yaasiriiza endongo-buraya. bg: [endongo-buraya].
endongoorano [endongoorano] z. Ekintu kyona eki oheereza omuntu oine
 eki yaakuha, ahabw'okumusiima. bg: [endongoorano].
endorero [endorero] z. koz: NK. bg: [endorero]. 1) Akahengyere aku
 baabaire bafumura omu kisiika ngu abakazi bareeberemu abagyenyi omu
 eibanga, ahabw'okuba bakaba bataikirizibwa kuzayo kubareeba nari
 kubahikaho. 2) Ekifumuka ky'orwigi eki baababire bareeberamu
 enyamaishwa nari omuzigu aheeru nyekiro. koz: KI.
endosho [endosho] z. Ekigiiko kihango, ekikozirwe omu kiti. gut: 'Aine
 oburyo nk'endosho.'. Endosho zikaba zikoresibwa aba kare. gyer:
 EKIGIIKO. bg: [endosho].
endubaruba [endubáruba] z. Embibo z'ekiko. Amaisho gaamutukura
 nk'endubaruba. bg: [endubaruba].
enduga-mahanga [enduga-mahanga] z. Omuntu orikuba ari omu mwanya nari omu
 ihanga ritari rye. Omushaija owaamutwaire n'enduga-mahanga. bg: [enduga-
 mahanga].
endugu [endugu] z. Omwanya ogwa seeri y'amahega g'ow'ekishengye ei
 omukazi yaabaire ashutama naagaaniira n'abahara be. Omuzaire yaaba
 naahanira omwishiki we endugu. RT: endugu. gyer: AKARUGU. fum: Ku ota
 nyonko endugu totayo rumuri. bg: [endugu].
enduhuuro [enduhúùro] z. Amaarwa agarikuheebwa abakwe baamara kutaaha omu
 nju. Bakabareetera obushera bw'enduhuuro baamara kuhika omuka. reb:
 ENTACWEKA bg: [enduhuuro].
endumbaazi [endumbáàzi] z. Omuntu orikushutama hamwe ataimukyeho kugira
 eki yaakora nari eki yaayeyamba. Omukazi we n'endumbaazi. bg:
 [endumbaazi].
endunde [endunde] z. reb: EIJUMBA bg: [endunde].
endungu [endûngu] z. Ekimera kirikuteera ebitakuri biri nk'orutunguru.
 Nibakiha embwa ngu ebe enshaarizi. Ku yaabaire naija, yaagura endungu
 yaagitureetera. km: karungu. bg: [endungu].
endurundo [endurundo] z. reb: EKIRUNDO bg: [endurundo].
endurwe [endurwe] z. Akashaho karimu amaizi ga kijubwe garikushaariira
 akarikushangwa aha kitigu ky'enyamaishwa nari abantu. Endurwe
 ekaatikira omu nyama y'enkoko yaabarema eirya. RT: endurwe. bg:
 [endurwe].
enduuru [endúúru] z. Orwari rw'okweta abantu oru omuntu arikuteera
 bwanyima y'okubaho akabi nari enseenene zaaba zigwire ngu abantu baije
 baziteere. Omukazi ateire enduuru barikumuhamba, tibaamuyamba. RT:
 enduuru. gyer: OMURUURA. fum: Enduuru ku ehika omunwa ehera. bg:
 [enduuru].
enduuru ya ndago [enduuru ya ndago] y. Omuntu nari ekintu
 ekitarikubaasika, kiine eikora nari eireeberera; ekigumire. Ogu mwana
 waawe tindikumubaasa, n'enduuru ya ndago.
endwano [endwâno] z. Ekikorwa ky'okurwana nari oburyane. Endwano
 y'owaabo tehwayo. bg: [endwano].
endwara [endwâra] z. Obuteehurira gye omu magara. Endwara ei yaarwaire
 ekanga kumwita. RT: endwara. km: oburwaire. fum: Endwara y'embwa
 eginywaisa eiju. bg: [endwara].
endya-bunyaatsi [endya-bunyáátsi] z. Enyamaishwa zoona ezirya ebinyaatsi
 byonka. Enyamaishwa endya-binyaatsi, ni nk'ente, embuzi, entaama na
 Wakame. bg: [endya-bunyaatsi].
endyaga [endyága] z. reb: EBY'OKURYA bg: [endyaga].
endyamareere [endyamaréére] z. Enjoka eine erangi ya mareere erikwenda
 kushusha nk'orushwigo. Ni ngufu kandi neekira kushangwa omu rutookye,
 kwonka terikuguruka. Yaareeba endyamareere omu rutookye, yaarugayo
 nairuka. bg: [endyamareere].
endyanga [endyânga] z. Enshaho ekozirwe omu ruhu. Aine endyanga ya
 mutare. gyer: ENKYETERO. bg: [endyanga].

endyangatanisa [endyangatanísa] z. reb: ENDYARYA bg: [endyangatanisa].
endya-nyama [endya-nyama] z. Enyamaishwa zoona ezirya enyama yonka.
 Entare n'emwe aha ndya-nyama. bg: [endya-nyama].
endyarya [endyarya] z. Omuntu orikukunda kubuzaabuza bagyenzi be aha
 bintu bitari bye. Omushaija ou yaabaire naakora nawe, n'endyarya. km:
 endyangatanisa. bg: [endyarya].
endyo [éndyo] z. Engaro y'aha mukono ogu abantu abarikukira obwingi,
 bariisa. Abantu abaingi, bariisa endyo. bg: [endyo].
endyoka [endyoka] z. reb: ENDYOKO km: endyoko. bg: [endyoka].
endyoko [endyóko] z. Ekikooko ky'amaguru munaana ekirikutuura omu
 maizi. Abantu abamwe nibakiramya nk'emandwa, kandi abandi nibakyeta
 mukama w'amaizi. km: endyoka. bg: [endyoko].
eneema [eneema] z. Embabazi za Ruhanga nainga omugisha murungi.
 Nitukwendeza eneema nyingi. koz: KAT. RT: eneema.
enengo [enêngo] z. Ahantu hatungami munonga omu nshozi, ahu orikureeba
 hansi omu ruhanga okatiina. Twaraba omu nengo za Kanungu tuhangiriire.
 bg: [enengo].
enfaano [enfaano] z. Enyama y'enyamaishwa eyefeereire. Nyowe tindikurya
 nfaano.
enfanabujune [enfanabujune] z. Omuntu orikufa atazaire. Manya ogwo
 mukaikuru n'enfanabujune gyer: ENCWEKYE. bg: [enfanabujune].
enfuuhi [enfuuhi] z. Omuntu orikureebuuza munonga omukazi we nari
 omushaija we, ahabw'okumuteekateekaho ngu naashambana n'abandi. Baitu
 hoona iwe okaba enfuuhi kuherera? fum: Enfuuhi niyo nshambani.
engaaga [engáága] z. Obunyaatsi oburi nk'obukangaga, oburikukira kumera
 omu rufunjo, bwine enshonda zirikushara. Akasehero kangye karukirwe omu
 ngaaga.
engaama [engaama] z. Ente erikuba etarikwenda numi ahabw'amagara mabi.
 Aine engaama nyingi omu nte ze. bg: [engaama].
engaaniizi [engaaniizi] z. Omuntu orikugaaniira munonga orikumara eirungu.
 Omuntu engaaniizi naaba naakunda abantu. bg: [engaaniizi].
engabi [engábi] z. Enyamaishwa y'amahembe n'amatu maraingwa erikwenda
 kutukura nk'embuzi ya mushere, etuura omu ishwa. RT: engabi. bg:
 [engabi].
engabirano [engabirano] z. Ekiconco eki Ruhanga aheereza omuntu omu
 buhangwa bwe. Omwishiki ogwo aine engabirano y'okweshongora.
engabo1 [engabo] z. RT: engabo. bg: [engabo]. 1) Ekikwato
 ky'okurwanisa. Baakwata engabo baagyenda. 2) Obunyakare, amahe
 g'eihanga gakaba geetwa eiziina eri. Engabo z'eihanga zaaza kurwana.
 fum: Engabo ehama, omukama tatsiga mpika.
engabo2 [engabo] z. reb: EBISAASI koz: NK. bg: [engabo].
engabukye [engabukye] z. reb: OMUGABUKYE km: omugabukye. bg: [engabukye].
engabura [engabura] y. Omuringo gw'okugabura. Engabura yaabo ekaba etari
 mbi.
engagye [engagye] z. Enyamaishwa mpango etaine mukira eine obwengye
 bwingi nk'obw'abantu. bg: [engagye].

engahi [engahi] z. reb: ENGASYA bg: [engahi].
engamba1 [engamba] y. Omuringo ogu abantu barikugambamu orurimi. Engamba
 y'abantu ba Kigyezi terikushushana n'ey'aba Nkore. fum: Engamba
 y'amaingi temanya ku eshobize.
engamba2 [engamba] z. reb: EMPIRI 2 bg: [engamba].
engamba3 [engámba] z. Ekikooko ekiri omu ruganda rw'ebihangare,
 nikitaaha omu bishaka ebiri haihi n'amaizi. bg: [engamba].
engambi [engambi] z. Ebigambo ebyoreka ekikorwa. Bakamugira ngu
 ayongyere engambi omu maziina. bg: [engambi].
engambisa [engambisa] z. Enyuguta itaano a, e, i, o na u ezirikugyenda
 n'enteta kukora ekigambo. Kikamutwarira obwire kukwata engambisa itaano
 omu mutwe. bg: [engambisa].
engamira [engámira] z. Enyamaishwa zirikukira kutuura omu myanya eyomire
 ezikoresibwa kwekorera n'okutwara abantu. Abaana baasiiba batembire
 engamira. km: engamiya. bg: [engamira].
engamiya [engamiya] z. reb: ENGAMIRA bg: [engamiya].
enganda [enganda] z. Ebintu nk'obunyaatsi nari oburo ebikomirwe hamwe.
 Yaakoma enganda z'oburo. RT: omuganda. bg: [enganda].
enganga [engánga] z. Enyama egumire. Enyama y'enganga neekira kuba
 etayagire. bg: [enganga].
engangaari [engangáàri] z. Omwana w'ekihaze atarikugambwaho ngu yaahurira.
 Omwana engangaari tagira eki agasira eka yaabo. gyer: ENTAHURIRA. bg:
 [engangaari].
engangabukye [engangabukye] z. Omuntu orikuzahambuka nari otarikwetwara
 omu mikorere. Ogwo mushaija n'engangabukye, nikyo baamukomiire
 ahabw'okwita omuntu. bg: [engangabukye].
engango [engângo] z. Enkondo y'amataagi ehanikwaho enkyeka, ebiibo,
 ebyanzi n'ebishaabo omunju, nari omu barikuteguurira. Engango yaitu
 ehendekire. bg: [engango].

engangura-rubuga [engangura-rubuga] z. Abantu barikumanya kuzina gye
 kandi barikuzinisa omuhayo; bakira kwigura embuga. Abeeshongozi be
 n'engangura-rubuga. bg: [engangura-rubuga].
enganizi [enganizi] z. Abantu baingi ab'omuntu yaija nabo, nk'aha
 bugyenyi nari omukoro. Yaija n'enganizi. fum: Enaku ziba enganizi. bg:
 [enganizi].
engano [engano] z. Ekihingwa kiri nk'oburo kiine obujuma bukye
 bugumire; esaano yaabwo nibagigoyamu oburo, bagiteekamu emigaati
 n'ebindi. Esaano y'engano neeboneza omugaati. RT: engano. bg: [engano].
enganyo [enganyo] z. Enju ei barikurwarizamu omuntu orwaire omuze.
 Bakamutuma omu nganyo yaatiina ngu omuze gutamuturira. bg: [enganyo].
enganzi1 [enganzi] z. Enyoonyoozi erikuba eri haihi n'okwezi erikwaka
 munonga. Enganzi neeyaka munonga. bg: [enganzi].
enganzi2 [enganzi] z. Omwebembezi okurira emirimo yoona omu butegyeki
 nari obukama. RT: enganzi. bg: [enganzi].
engara [engára] z. Ekikooko kirikutuura omu maizi, kiine amaino
 mahango maraingwa n'omubiri gugumire. Engara yaaruga omu maizi yaaza
 kwota omushana aha nkungu. bg: [engara].
engarabi [engárabi] z. Engoma ndaingwa ezibaizirwe omu muti gw'ekiko.
 Engoma z'engarabi nizigamba zirikujumeera. bg: [engarabi].
engaragazi [engaragazi] z. Eitungo nari ekibira ekya nyineka eki abakazi
 nari abaana bataineho kakwate. Egi mpaya ye eba engaragazi. bg:
 [engaragazi].
engaragwa [engaragwa] z. Omuntu orikugyenda na kishwera nari na
 kishwerwa, amuri aha rubaju; kandi akamureeberera omu bugyenyi bwe.
 Engaragwa ye ekaba neemukira oburungi. bg: [engaragwa].
engarama [engarama] y. Ebihingwa ebirikuba byatandika kureeta ekishoma.
 Ebihimba bye hati n'engarama. fum: Ah'okushanga nyokozaara oshanga
 engarama y'ebihimba.
engaro [engaro] z. Ekicweka ky'omuntu ekiriho enkumu, kandi eki
 akwatisa. Omuriro gwamwotsya, engaro zoona n'ebironda. RT: engaro. fum:
 Engaro ibiri n'okunaabisana. bg: [engaro].
engasha [engasha] z. reb: ORUKWANZI bg: [engasha].
engasya [engasya] z. Ekiti eki barikukoresa kuvugisa obwato nari
 kuteera amaizi baaba nibajuba. Ku yaareebire eshere, engasya
 yaamuragara. bg: [engasya].
engata [engáta] z. Ekintu eki beekorereraho ngu ebintu bitashaasha
 omutwe, kizingire omu bintu nk'ebireere nari ebinyaatsi. Yaazinga
 engata z'okweguza enyungu ze. RT: engata. fum: Ow'engata tabura murimo.
 bg: [engata].
engingo [engingo] z. RT: enginga. bg: [engingo]. 1) Ebicweka by'omubiri
 ahu amagufa garikuteeranira. Yaahurira yaahendagurika engingo zoona,
 yaamanya ngu yaarwara omushwija. 2) Ekicweka ky'ekikaijo n'ebimera
 ebiri omu ruganda orwo nk'embingo, ekiri ahagati y'engingo ibiri.
 Akampa engingo emwe y'ekikaijo naaba niyo naanena.
engino [engino] z. Omubiri gw'omu kanwa ahi amaino garikumerera.
 Omwana we ariyo naamera amaino, engino yoona ezimbire. RT: engunu. bg:
 [engino].
engiri [engiri] z. Enyamaishwa nkye ngufu y'omu kishaka, erikwenda
 kushushana n'empunu, kwonka eine amaino maraingwa gashohoire. Abahiigi
 baita engiri baagisigayo. RT: engiri. fum: Engiri ezaire teriibwa mbwa.
 (Engiri) Eyaaruboine niyo erugamba. bg: [engiri].

engobore [engobóre] z. Ente y'enumi y'amaani eine eibango. Aine enumi
 y'engobore. bg: [engobore].
engoga [engoga] z. 1) Engingo zigumire z'omubiri. N'obushaija buri
 aho, butaine ngoga. 2) Amaani n'omuhimbo gw'okukora. Akakoresa engoga,
 yaarahuka kubuga orugyezi.
engogo [engogo] z. Ebigogo ebi bakoresa orureebo. koz: NK. bg:
 [engogo].
engoha [engóha] z. Akakooko akarikuza aha matungo kakaganyuunyuutamu
 eshagama kandi kakagareetera oburwire. Ente n'ez'okwozya nindeeba
 engoha zizihumbatsire. RT: enguha. bg: [engoha].

engohe [engóhe] z. Obwoya obwemereire aha bitsigye by'amaisho byombi.
 Bakamuzaara otaine ngohe.
engoma1 [engoma] z. RT: engoma. bg: [engoma]. 1) Ekikwato
 ekirikukoresibwa omu kuzina, kibaizirwe omu kiti kandi kishwekirwe
 oruhu. Ku orikukiteeraho kijumeera. Baateera engoma zaayomba munonga.
 2) Obutegyeki nari obugabe. Aha ngoma bakataho omwana muto. 3) Ekyaro,
 omwanya, ensi. gut: 'Engoma ehindura emirisyo.'. Egi ngoma yaanyu
 mwerize ki? koz: amakuru ag'omuguutuuro. fum: Engoma nungi teba waanyu.
engoma1 [engoma] z. Ekicweka ky'okutu ekirikuhererukayo omunda, eki
 beeta engoma y'okutu. Yaamuteera oruhi, kakye amwate engoma y'okutu.
 RT: engoma. bg: [engoma].
engomba-bwariko [engomba-bwariko] z. Enkoko erikuronda omwanya ogu
 eraayombekeho ekyashuri ky'okuteeraho amahuri. bg: [engomba-bwariko].
engombe1 [engombe] z. Enzamba erikuteerwa ekiiruka kumanyisa omuntu ngu
 arugye omu muhanda nari kumweta. Ku yaahikire aha nguuto yaateera
 engombe. RT: engombe. bg: [engombe].
engombe2 [engómbe] z. gyer: EKIGOMBE 2. bg: [engombe].
engomera [engomera] z. reb: OMUZIKO bg: [engomera].
engondeera [engondeera] z. Ekika ky'eshwiga ekirikushaarira munonga.
 Engondeera ekanyire omu shwiga ei yaashoroma. bg: [engondeera].
engondo [engondo] z. Emishare ei baabaire bashara aha kifuba n'omu
 mugongo gw'omuntu, barikumuboneza kukira oku yaaba ari. Abaishiki nibo
 baabaire bacwa engondo.
engondoore [engondóóre] z. bg: [engondoore]. 1) Empaya y'entaama. Aha
 bugyenyi bwe akagura engondoore y'okubaaga. 2) Embibo egondami
 nk'ebihimba by'emimero. Ebihimba bye hati n'engondoore.
engonera [engonera] z. Amacwante agarikuruga omu kanwa neetembera aha
 matama g'omuntu yaaba abyami ekoomeraho. Omwana aine engonera aha
 matama. bg: [engonera].
engongi1 [engongi] z. Ebintu birikuterera by'erangi y'amareere
 birikushangwa omu maizi gaterami. Amaizi gaabo garimu engongi . RT:
 engonge. gyer: ENGOONA. bg: [engongi ].
engongi2 [engongi] z. Akakooko karikwiragura karikutuura omu iteme,
 akarikukunda kurya enshonzi. Engongi ekamutema agiire kutega enshonzi.
 RT: engonge. bg: [engongi].
engongo1 [engôngo] z. Ekiti kikye kiine amababi garikwenda kushushana
 n'aga kaarituusi. Abantu bafutana amababi gaakyo ngu gashaganure
 emibiri yaabo, bashushe nk'abaanywa ebirikusinza. bg: [engongo].
engongo2 [engôngo] z. Omugunu gw'omuhoro ogw'aha mutwe ogutariho bwogi.
 bg: [engongo].
engonozo [engonozo] z. Eky'okunywa ekirikunyweibwa waaheza kurya. Ku
 ndikurya ntanywire ngonozo, ndemwa kwiguta.
engoobe [engóóbe] z. Enyamaishwa nk'ente y'eibara rya kikara rijwangize
 n'erya kigaaju. Enganda enyingi omuri Nkore na Kigyezi zikaba zizira
 ente ngoobe. bg: [engoobe].
engooha [engooha] z. Ekika ky'ekikoijo kiine omubiri gurikwiragura
 gw'ebinyarara bya mutare n'omwera, haza kiine amaizi ganuzire munonga
 kandi kirikugomoka. Omu musiri gwe gw'ebikoijo ainemu embibo y'engooha.
 bg: [engooha].
engoona [engóóna] z. reb: ENGONGI 1 bg: [engoona].
engoora-nyama [engoora-nyama] z. reb: ENDYA-NYAMA bg: [engoora-nyama].
engore [engore] z. Omuntu w'omucureezi nari ohunaami munonga,
 nk'omwana otarikukira kweriza. Ogwo mwana waawe n'engore, tarikukira
 kweriza. bg: [engore].
engoro [engoro] z. Orukoba rurikwera oru abeebembezi b'enyikiriza,
 barikujwara omu bitogi by'esaati. Engoro nibakira kuzijwarira omu saati
 zirikwiragura. bg: [engoro].
engozi1 [engozi] z. Omwenda gw'okuheekyesa omwana. Engozi y'omwana we
 baagiiba. RT: engozi. gyer: OMWENDA. bg: [engozi].
engozi2 [engozi] z. reb: ORUGAGARA bg: [engozi].
engufiiri [engufiiri] z. reb: ENKOFIIRA koz: KI. RT: enkofiira. km:
 enkofiira. bg: [engufiiri].
engufuru [engufuru] z. reb: ENKUFURU RT: ekufuru. bg: [engufuru].
enguga [enguga] z. reb: EKIHIMBO 2 bg: [enguga].
engugi [engugi] z. reb: ENGUGYE bg: [engugi].
engugo1 [engugo] z. Omwonyo gwa mahonde ogu baha ente.
engugo2 [engugo] z. Esaano y'ebisooni ei bakoresa kuhoma amaju. Ebiina
 by'engugo bikira kushangwa omu bushozi n'omu bikungu by'enkuuto.
enguguma [engugúma] p. Okugwa kihuumura. Bakamuteera eibaare yaagwa
 enguguma.
enguguni [enguguni] y. Enyamaishwa nk'embeba, embuzi, mushushu, akame
 n'efukuzi, ezirikurya zirikucweregyeterera nari kucwekyebereza. bg:
 [enguguni].
engugwe1 [engugwe] z. Ekiina kirikushangwa aha kiguzi omu nshozi,
 kireetsirwe ebikooko kuguguna eitaka ryaho; nikikira kushangwa aha
 itaka ry'ekisooni. Abaingi nibakyeta ekiina nari eryaya rya muha.
 Bakamushanga ashutami aha ngugwe. bg: [engugwe].
engugwe2 [engugwe] z. Einoni rya ririkwera eri barikuhomesa enju.
 Omukazi yaayegamira enju esiigirwe engugwe. reb: EINONI
engugye [engugye] z. Ekicweka ky'oruti rw'omugongo ky'enyamaishwa, ahu
 omukira gukwatsire. Obu baabaaga bakamusiira engugye. bg: [engugye].
engumba [engumba] z. Omuntu nari enyamaishwa etarikuzaara. Omukazi we
 akaba engumba. RT: engumba. cob: Engumba ekanyampira ekiteete, kiti,
 "Nigwo waihiremu";. fum: Engumba efa n'omuze gwayo. bg: [engumba].
engumya [engumya] z. Omuntu otarikwenda ngu hagire ekyamurugaho.
 Omushaija ogwo n'engumya. fum: Engumi (engumya) egumira ebyahweire. bg:
 [engumya].
engundiizi [engundiizi] z. Omwana orikurira munonga. Akazaara engundiizi.
 bg: [engundiizi].
engundu [engundu] y. RT: engundu. 1) Enumi mpango kandi ekuzire gye.
 Naabaguza engundu yangye baagitwara bashemereirwe. 2) Ekintu kihango.
 Omwana baamukwatsa engundu y'ekitakuri. fum: Engundu ibiri tiiteekwa
 nyungu emwe.
engunga1 [engunga] z. Ekirumiko ekikozirwe omu kyongo. bg: [engunga].
engunga2 [engúnga] z. reb: OBUGUNGA
engungu [engûngu] z. Ekiniga kingi munonga. Ahabw'okugira engungu aha
 mutima, akeehanika. reb: EKINIGA bg: [engungu].
engunguru [engunguru] z. Entongane.
engungwa [engúngwa] z. reb: ENYANGWA-KAZI bg: [engungwa].
engunjano [engunjano] z. Ekyeshongoro eki omuntu yaagunja. bg:
 [engunjano].
enguriro [enguriro] z. Ebintu ebi abahiigi barikujwara omu mutwe baaba
 bahiigire. Enguriro ye ekaba ekozirwe omu ruhu rw'enuuma. bg:
 [enguriro].
engurirwa [engurirwa] z. Eigusha ryaba niritarika; obundi omu mwanya
 gw'okuteera ekikumba, ekitariko nikyekwata kireeta engurirwa. bg:
 [engurirwa].
engurukano [engurukano] z. reb: ENGURUKIRA 2) bg: [engurukano].
engurukira [engurukira] z. bg: [engurukira]. 1) Enturugunyu erikusaasa
 munonga erikuza omu iyaasha waaba oine nk'ekironda. Ekihwita
 kikamureetera engurukira. 2) Ekiti ekirikumerera ahari kigyenzi kyakyo.
 Twareeba karwenda emezirweho engurukira y'ekitooma. reb: ENGURUKANO
engurukizi [engurukizi] z. Ekika ky'enjoka ngufu erikubaasa kwehinya
 ekagurukira ekintu nari omuntu ou erikuba neerwanisa. Akatemwa enjoka
 y'engurukizi. bg: [engurukizi].
engushuka [engushuka] z. reb: ENKOOBWA bg: [engushuka].
enguudo [enguudo] z. reb: ENKUUTO RT: oruguudo. bg: [enguudo].
enguugu [enguugu] z. Eby'okurya bibiikirwe kumara obunaku bwingi
 munonga. Akateeka ebihimba by'enguugu byayanga kutsya. reb: ENDENGWA-
 MWAKA bg: [enguugu].
enguuri [enguuri] z. Amaarwa agarikuteekwa omuri tonto agu beeta
 waragi. RT: enguuli. bg: [enguuri].
enguuza [enguuza] z. Omuntu orikujeema nari ou orikugambira atahurire.
 bg: [enguuza].
enguzi [enguzi] z. Esente nari ebintu ebi omuntu arikukuha
 ow'obushoboorozi kugira ngu omukorere eki arikwenda ekitashemeire.
 Omuramuzi bakamuha enguzi, baabona kusinga orubanja. reb: EKITUGA RT:
 enguzi. bg: [enguzi].
engwa-bujere [engwa-bujere] y. Omuntu ataine maani w'omweremwa otaine
 eki arikwegasira. Akashwerwa engwa-bujere. bg: [engwa-bujere].
engwane [engwane] z. Ebiti ebyabaire bisimbwa bijenjekirwe
 bikakomerwaho ekigoye ngu enyamaishwa yaija neiruka ekagwa omu kigoye
 zikuukye, reero enyamaishwa ekyezingiriremu, eremwe kurugamu bagiite.
 Engwane mwatema nkye, garukayo oreete ezindi. bg: [engwane].
engwe [éngwe] z. Enyamaishwa y'obukambwe bwingi, eri nk'enjangu; eine
 amagondo, y'endya-nyama, kandi neetuura omu kishaka. Engwe yairuka aha
 mbuzi yaagirya. reb: RWAKAARA RT: engo. bg: [engwe].
engwerwa-kagwe [engwerwa-kagwe] z. Omuntu otuura naatunga ebihikiirizi
 bibi munonga kandi birikusaasa. Abakazi be bakaba engwerwa-kagwe. bg:
 [engwerwa-kagwe].
engwisa-kagwe [engwisa-kagwe] z. Omuntu orikukora ekintu kibi
 kitateekateekirwe. Ogu mwana n'engwisa-kagwe, akootsya enju ya
 mukaishe. bg: [engwisa-kagwe].
engwiso [engwiso] z. Ekicweka ky'ekikanu eky'enyima, ahaifo y'enkomo.
 bg: [engwiso].
engyegye [engyégye] z. Kimwe aha miringo y'eby'enyanja. Taata
 yaatureetera engyegye mbisi. RT: engege. bg: [engyegye].
engyemeko [engyemeko] z. Akanyungu kakye, k'amaraka maraingwa
 karikushushana nk'enkyeka, k'okutagatsamu amaizi g'okunaaba. Engyemeko
 baagibiika kubi yaayatika. gyer: ORUNYWERO. bg: [engyemeko].

engyendakiro [engyendakiro] z. reb: EMPAZI bg: [engyendakiro].
engyenyi [engyenyi] z. Akashaka karikushangwa omu bisharara nari ahandi
 hantu ahariho omugyera nainga haihi n'amaizi. Kaine amababi garikubaba
 omubiri gukafuruuta. Omwana engyenyi yaamubaba yaafuruuta. bg:
 [engyenyi].
engyerera [engyerera] z. Ebitsigarira by'amarira nainga amaziga. Aha
 maisho ge haaba hariho engyerera. bg: [engyerera].
engyeru [engyeru] z. bg: [engyeru]. 1) Entanda y'abahingi. Abahingi
 engyeru yaabo bakagibiika aha mbugiro. 2) Akabumburi k'oburo aku
 barikuba batungikire ahaiguru y'ekihuuro ky'omukwe. Engyeru ye
 yaagitsigaho.
engyeshera [engyeshera] z. Ebintu ebi barikugyesheramu nk'ebiibo.
 Engyeshera ezi twaba twine kuziijuza. bg: [engyeshera].
engyeso [engyeso] z. Omusyo ogu bagyeshesa oburo nari omugusha. Akanaga
 engyeso ye omu kibuba. koz: NK. bg: [engyeso].
engyeya [engyeya] z. Enyamaishwa erikwiragura, y'ebibara birikwera,
 eine ebyoya biraingwa, neeshusha nk'enkyende; neeguruka munonga yaaba
 eri omu miti. Engyeya ku zitaaha omu kiteekyero, ziryamu eiju rya
 kashenda. reb: EKIREMU 2 bg: [engyeya].
engyezi [engyezi] z. Amaizi maingi munonga kandi ahansi hari hare
 munonga. Baaza kushoha eby'enyanja omu ngyezi. gyer: ENYANJA. bg:
 [engyezi].
enio* [enio*] z. Ekibunu eki omuntu nari enyamaishwa eshutamisa.
 Akasiisiri kaamuruma enio*. reb: EKIBUNU RT: enio*. bg: [enio*].
enjaayi [enjáàyi] z. Etaabe ei barikureetsa erikutabura omutwe. Omwana
 yaareetsa enjaayi yaagwa eiraro. RT: enjaahe. bg: [enjaayi].
enjaba [enjába] z. Amatonatone g'aha mubiri. Akookibwa obuhunga
 yaagira enjaba aha maguru. bg: [enjaba].
enjangame [enjangame] z. Omuntu nari ente eine enkari nyingi. bg:
 [enjangame].
enjangu [enjángu] z. Akanyamaishwa akarikutuura n'abantu akarikuhiiga
 embeba. Enjangu ye baagiiba. reb: KAABUGOMBE; KAPA RT: enjangu. bg:
 [enjangu].

enjara [enjara] z. RT: enjara. bg: [enjara]. 1) Eibura ry'eby'okurya
 omuka nari omu kyaro. Ekyaro kyabo kiteirwe enjara. 2) Okuganda
 okurikukwata omuntu nari ekindi kintu kyona, kyaba kitakariire. gut:
 'Enjara ei omwana agambira nyina.'. Omwana yaagira enjara yaatandika
 kurira. fum: Enjara mpango eriisa ebibisi. Enjara tegira muto na
 mukuru. Enjara mpango etemesa enyamyonyo ibiri.
 omunyanjara
enjebajebe [enjebájebe] z. Ekikwato kirikukoresibwa omu kuzina entogoro.
 Ab'enjebajebe nibo baahitsa abandi okuzina. bg: [enjebajebe].

enjebeta [enjebeta] z. Oruhu rworobi orutumbikirwe omu maizi. Enjebeta
 ku zirikworoba baziihamu enkuru. bg: [enjebeta].
enjembe [enjembe] y. Obutagira maani nari omujinya gw'okugira eki
 waayegasira. Omugurusi waabo n'enjembe.
enjengyera [enjengyera] z. Omuntu otaine ky'okukora. Abo baana
 n'enjengyera. gyer: EMBURA-MUKORO. bg: [enjengyera].
enjerere [enjerere] z. reb: EKIJERERE bg: [enjerere].
enjobe [enjóbe] z. Enyamaishwa eine enyama erikuriibwa, neetuura omu
 kishaka kandi eine omubiri gwa kisa. Baamuriisa enyama y'enjobe
 agyetsire ey'ente. RT: enjobe. bg: [enjobe].
enjoga [enjoga] z. Enyungu y'amaarwa. Ishezaara akamutwarira enjoga
 y'amaarwa. gyer: ENYUNGU. bg: [enjoga].
enjogonyo [enjogonyo] z. reb: ENYOGORI bg: [enjogonyo].
enjogyera1 [enjogyera] z. Ekyoma ekirikweshumba aha ijugo nikikomwa aha
 maguru g'abataagurizi baaba nibazina kuhimbya n'okunuza ekizino.
 Abeeshongozi boona baine enjogyera aha maguru. gyer: EIJUGO. bg:
 [enjogyera].
enjogyera2 [enjogyera] z. Omuringo gw'ekizino. Abakazi nibazina enjogyera.
 bg: [enjogyera].
enjojo [enjojo] z. Enyamaishwa mpango y'omu kishaka eine akakira
 kakye, amatu mahango g'engari, emiino n'akaaku. Enjojo ekahendagura
 ebiti yaabimaraho n'omugobora gwayo. RT: enjojo. cob: Enjojo ekazaara
 enyaruju eti, "Toora oyonkyeho biitsa enshoni". gyer: WARUJOJO. fum:
 Enjojo teremwa omwino gwayo. bg: [enjojo].
enjoka1 [enjóka] z. Ekikoko kirikwekurura ahansi nk'ekinya, kikye
 kiraingwa, kiine ebikoko aha mubiri gwakyo n'akatwe k'ekibanda;
 kirikukira kugira obushegu. Arumirwe enjoka y'obushegu baamutwara omu
 irwariro. RT: enjoka. fum: Enjoka eyorobi emira egumire. bg: [enjoka].
enjoka2 [enjóka] z. RT: enjoka. bg: [enjoka]. 1) Obukooko obutuura
 omunda z'abantu nari enyamaishwa. Baamuha omubazi, yaania* enjoka
 z'eminwa. 2) Endwara y'omunda erikureetera kuhururwa n'okuharwa omunda
 obundi okatanaka n'okwirukana okagira n'orusheshemi. Mumucwere ebishaka
 orwaire enjoka. 3) Ekintu ekirikureetera omuntu kukunda nari kwanga
 eby'okurya. Enjoka ye teyendana n'amate, ku aganywa agira esheshemi.
enjoki [enjóki] z. Obukooko oburikuguruka, burikutonera, burikukira
 kuheima ebirabyo niburonda omweyangye kandi nibukora obwoki. Enjoki
 yaamuruma weena yaazimba. RT: enjoki. fum: Enjoki erikwenda kutonera
 tejunjuuta. bg: [enjoki].
enjori [enjori] z. Obunyaatsi bukomire hamwe. Yaakoma enjori ikumi
 z'obunyaatsi bw'okushakaara. reb: ENSHA gyer: ENJORO. bg: [enjori].
enjoro [enjoro] z. Omuba gw'ebinyaatsi, gukomire hamwe. Yaareeta
 enjoro emwe y'ebinyaatsi. reb: ENSHA; ENJORI bg: [enjoro].
enjorooto [enjorooto] z. Engondo ezi baabaire nibacwa aha mabega
 ahabw'amakune. bg: [enjorooto].
enju1 [enju] z. Ekintu kyombekirwe omu biti, amatafaari, omusheenyi,
 amabare n'ebindi, eky'okutuuramu nari kukoreramu endiijo emirimo. Enju
 ei baababire barimu bagisheenyire, bariyo nibombeka endiijo. RT: enju.
 gyer: EKIZIMBE; EKYOMBEKO. fum: Enju etarimu nyoko ohika aha muryango.
 bg: [enju].
 Emiringo y'enju
 - Busitooha
 - Ekifuuha
 - Enju y'ekiteeteeyi
 - Kanyinabiri
 - Kyamutwara bwasheesha
 - Mugongo
 - Mwamba

enju2 [énju] z. Eishokye eririkwera. Omushaija aine enju omu biireju.
 RT: enju. bg: [enju].
enjuba [enjuba] z. Orwamba rw'ente oru barikuteeka nari kujumbika
 rukakwatana. Baamuteekyera enjuba yaagyanga. reb: EREEGANO
enjubu [enjubu] z. Enyamaishwa mpango etaine bwoya kandi erikutuura
 omu maizi hamwe n'aha itaka; neerya ebinyaatsi kandi neeriibwa abantu.
 Baita enjubu baagibagana bonshatu. reb: ENSHERE RT: enjubu. bg:
 [enjubu].

enjugano [enjúgano] z. Eby'obutungi ebi omwojo arikutwara owa ishe
 omwishiki ahabw'okushwera omuhara. Bakaamureetera enjugano yaazanga ngu
 ninkye. bg: [enjugano].
enjuju [enjuju] z. Orushushu rw'omubiri orurikukokooka namunonga omu
 mutwe. Baaba nibamuteera enjuju naayenda kumwa eishokye. gyer:
 ENSHUSHU. bg: [enjuju].
enjuma [enjuma] z. Embibo erugwamu ekimera. Oburo bwe bwine enjuma
 nkye. RT: enjuma. gyer: ENSIGO. bg: [enjuma].
enjumbuure [enjumbuure] z. Entabire eihirwemu ebitakuri. Yaashanga
 enjumbuure ye erimu embuzi. gyer: ENKUUNA. bg: [enjumbuure].
enjungu [enjungu] y. Obwira n'amaani bw'ekintu ekyarekyerwa nari
 ekirikwiruka. Bakarekyera enjungu y'eibaare yaamuteera omu mutwe
 yaagwata. fum: Enjungu za biruuru zitambwa muzimbeezi.
enjunju [enjunju] z. Endwara y'enjuma z'omugusha. Omugusha gurwaire
 enjunju.
enjura [enjúra] z. Amaizi agarikuruga ahaiguru omu bicu gakagwa
 ahansi. gut: 'Waagwa nk'enjura: Omuntu kwija atakumanyiise.'. Enjura
 yaagwa erimu eihunga yaagwisa entookye zoona. RT: enjura. fum: Enjura
 ya nyamuhanga teshakaarirwa. bg: [enjura].
enjuuha [enjúùha] z. Entumbikye y'omugusha nari y'oburo, bwaba
 butakamezire. Oburo bukamara eshande ibiri bwaba enjuuha.
enjwano [enjwano] z. Amajuta mato gatakashaariire, nari kukura kuhika
 aha kuriibwa. Amajuta goona agu baine gakiri enjwano, hati torikuryayo
 majuta marungi.
enjwara [enjwara] y. Omuringo gw'okujwara. Ogwo mukazi enjwara ye ni
 nungi, naakunda kujwara ebiteeteeyi biraingwa.
enjwengye [enjwéngye] z. Eishokye ritaakirwemu enkwanzi ririkureereetera
 aha matu n'aha bisigye.
enkaaya [enkáàya] z. Akasisi kakye aku barikunyweramu nari kubiikamu
 ebintu nk'obushera. Shuka aha bushera oburi omu nkaaya, obe nibwo
 waanywa. gyer: ENKYEKA. bg: [enkaaya].

enkaba [enkaba] z. Orwamba rw'ente oru barasha aha bitsya. Abagurusi
 ba kare bakaba bakunda kurya enkaba.
enkago [enkágo] z. Omuheru gw'obuta. Obuta bwe bukahendeka enkago
 okuhiiga yaakurugaho. bg: [enkago].
enkaiga [enkáíga] z. Emishoga mito y'ebihingwa, nk'ebihimba n'amashaza.
 Ebihimba ku bibaire byatandika kutaho enkaiga, orubaare rwabiteera.
 reb: ORUKAIGA RT: orukaiga.
enkaira [enkaira] z. reb: ENTOBO bg: [enkaira].
enkaito [enkaito] z. Ekijwaro ky'omu bigyere ekikozirwe omu mpu,
 emyenda, ebipiira n'ebindi. Aha runaku rukuru, nibakira kubagurira
 enkaito. reb: EKIRAATWA RT: enkaito. bg: [enkaito].
enkaka1 [enkaka] z. Endwara erikukwata omuntu ekamuhindura amaisho
 gakaba kinekye, n'enkari ei arikusheesha nayo ekaba kinekye. Akarwara
 enkaka yaamwita. RT: enkaka.
enkaka2 [enkaka] p. Ekikorwa ky'enyamaishwa y'enshaija mpango kutemba
 enyana nto. Enumi rugaaju ekateera enyana enkaka.
enkaka3 [enkaka] z. Ekimera kiine amababi gaine amahwa omu mbaju.
 Waakihenda nikirugwamu amaizi garikumaatuuka. bg: [enkaka].
enkamba [enkamba] z. Omukuunyu oguruga omu eibaare ry'obutare, baaheza
 kuriihamu ekyoma. Omukuunyu ogwo kuguhora guguma guba eibaare ryanguhi
 ririkushushana nk'ekishashara ky'enjoki.
enkambi [enkâmbi] z. Omwanya ogutuurwamu abaserukare kumara obunaku
 buraingwa. Enkambi z'amahe zikira kushangwa aha bushozi. RT: enkambi.
 bg: [enkambi].
enkamyo [enkámyo] z. Amate agaija nigakwata. Embuzi eine amate
 g'enkamyo. ekis: Ekishaakuzo: Kafura enyanja kari kakye. Ekiito:
 Enkamyo omu mate.
enkanda [enkânda] z. Ekishaato eki baabaire bajwara nibataaha
 obugyenyi. Enkanda nkazireebaho omurundi gumwe. gyer: ENKINDI. km:
 enkindi. fum: Enkanda mbi ogisiima waanyeetsa nayo. bg: [enkanda].
enkande [enkánde] z. reb: EKIKANDE bg: [enkande].
enkangaatsi [enkangaatsi] z. Obuntu oburi nk'ebyara enyima y'amaguru
 nari emikono y'enyamaishwa zoona eziine ebyara ebyasizemu, nk'ente,
 embuzi, n'ebindi. Ente yaasya enkangaatsi. bg: [enkangaatsi].
enkangabuye [enkangabuye] z. Eibaare rigumire munonga ritarikukira
 kwatika ryebumburikire eri abanogoozi bakoresa omu kutereeza enyungu.
 Naatsiga naaronda enkangabuye ngu abone kwija. bg: [enkangabuye].
enkanga-mwatse [enkanga-mwatse] z. Obwatika oburikuba buri omu itaka
 ry'eibumba omu bunaku bw'omushana. Omushana gujwire munonga, embuga
 yaateera enkanga-myatse. bg: [enkanga-myatse].
enkangara [enkangara] z. Ekiteebo ekiine omufundikizo, ekibiikwamu
 ebijwaro. Aguzire enkangara mpango y'okubiikamu emyenda y'eka yoona.
 reb: ENTIMBIRI koz: KI. bg: [enkangara].

enkangaza [enkangaza] z. Eshande, amaarwa nari omuramba gurimu obwoki
 buhaagize. Tukaba tukira kunywa enkangaza ow'ogu mugurusi.
enkangu [enkángu] z. Ekishaka kiri nk'embingo kwonka kyo ky'embari nkye
 eki barukamu ebihumi n'etandaruha. Yaaza kuronda enkango z'okukora
 etandaruha. gyer: ENKANGWA. bg: [enkangu].
enkangwa [enkángwa] z. reb: ENKANGU bg: [enkangwa].
enkaniso [enkaniso] z. Kimwe aha bikwato ebyabaire byejunisibwa omu
 mwoga gw'okushara nari kukana ebishaato n'enkanda. Reeta enkaniso
 tugyende tukaakanaho enkanda nk'ibiri. bg: [enkaniso].
enkanka [enkânka] z. Ekicweka ky'akanwa ahu akashonda-buro kakwatsire.
 Yaanywa amate garikwotsya, gaamwotsya enkanka. bg: [enkanka].
enkanu [enkánu] z. Emishatagurika y'omu nyungu. Enyungu egoya erimu
 enkanu otagiteekamu. bg: [enkanu].
enkanya [enkanya] z. Amate agarikubanza kushohora kuruga omu mabeere
 g'ente, gakwatsire garikworeka ahu obwemi bwahika. Obu yaatandika
 kureeta enkanya, eri haihi kuzaara. bg: [enkanya].
enkanyanya [enkanyanya] z. reb: ENKOBAMO bg: [enkanyanya].
enkanyo [enkanyo] z. Endwara erikukwata omuntu akairukana munonga aine
 ekintu ekirikumukamuura omunda. Omwana we arwaire enkanyo.
enkanza [enkanza] z. Ebinyaatsi bikomire by'okuguhiramu nari
 kutwariramu omuriro. Yaasiiba naakoma enkanza. Nitwenda kuza kuhakuura
 ndiyo ninkora enkanza. bg: [enkanza].
enkapa [enkápa] y. Enyama etaine bishaju. RT: enkapa.
enkara [enkara] z. Amaarwa nari obushera oburikushara aha maraka
 ahabw'enshigisha yaabwo mbi, nka bwaba butukuriirwe nari burimu
 omushemburo ogu bateekire gukenda kusiriira. Obushera nari amaarwa
 g'enkara gateeza omutwe.
enkaraga [enkaraga] z. Amagufa nari enyama erikuheebwayo, omuntu yaaba
 naayenda kumanya ekiraabeho omu bunaku bw'omu maisho. Omufumu
 akamushaba enkaraga nyingi. bg: [enkaraga].
enkarakare [enkarákare] z. Embibo z'ekishogashoga. bg: [enkarakare].
enkarangye [enkarángye] z. bg: [enkarangye]. 1) Ekintu ekikarangire aha
 muriro nk'oburo, engano n'ebinyoobwa. Omwana yaatwara enkarangye
 z'obucoori aha ishomero. 2) Eby'okurya ebyasiriira nari ebyahwamu
 amaizi. Eriizooba waatuteekyera enkarangye.
enkari [enkári] z. Amaizi ag'omuntu nari enyamaishwa zirikunyaara.
 Enkari y'omusinzi neenuuka kubi munonga. RT: enkari. bg: [enkari].
enkasi [enkasi] z. reb: ENGASYA RT: enkasi. bg: [enkasi].
enkazi [enkazi] z. Akazimba akarikuza aha mubiri gw'omuntu, nk'aha
 mukono nari ahaiguru y'eriisho. Akarwara enkazi aha mukono. bg:
 [enkazi].
enkiga [enkíga] z. (Ekigambo kya kare) enshozi. kom: [<Runyarwanda.
 enkiga]. bg: [enkiga]. [ebik: Niho eiziina Abakiga ryarugire.]
enkimba [enkîmba] z. bg: [enkimba]. 1) Enkofiira y'omukaikuru. Mukaaka
 akaba aine enkimba y'ehuuzi. 2) Ekirunga kirikujwarwa omuzini yaaba ari
 aha rubuga. Boona bakaba bajwaire enkimba.
enkindi [enkindi] z. Ekijwaro ky'oruhu eki aba kare baabaire bajwarira
 ahaiguru y'ekishaato. Enkindi yaaragara omukazi arikwiruka. gyer:
 ENKANDA. bg: [enkindi].
enkindo [enkîndo] z. RT: orukindo. bg: [enkindo]. 1) Amababi g'ekiti
 ky'omukindo agu barikurukisa emikyeeka n'ebindi bintu. Yaareeta enkindo
 kuruka omukyeeka. 2) Amataagi g'ekiti ky'omukindo baaheza
 kugakongooraho amababi, agu barikubagisa n'okukoresa endiijo mirimo omu
 kwombeka.
enkingi [enkîngi] z. bg: [enkingi]. 1) Ebiti ebi barikusingisa enju omu
 kwombeka. Enkingi ze zoona baazihemba. 2) Enyomyo y'ekitookye.
 3) Omuntu w'obwebembezi bw'omutaano omu kibiina. Ogu mushaija niwe
 nkingi y'ekika eki.
enkingo1 [enkingo] z. Omwanya gutunguukire munonga omu musiri,
 ogutairweho kutanga amaizi g'omutunga. Itwe nitubugira omu nkingo. bg:
 [enkingo].
enkingo2 [enkingo] z. Ebiti ebirikuteebwa aha muryango gw'orugo nari
 enju ei batakataahiremu. Yaayebwa kuta enkingo aha rugo, embuzi
 zaatoroka. bg: [enkingo].
enkirakirane [enkírakirane] y. Obutaingana bw'ebintu. Ajwaire
 enkirakirane z'enkaito.
enkira-mwaka [enkira-mwâka] y. Ebintu ebyahangwire nari eby'omutindo
 ogwahweire. Ajwaire ekiteeteeyi ky'enkira-mwaka.
enkirira-hakye [enkirira-hakye] z. reb: ENTURUMWA bg: [enkirira-hakye].
enkiro [enkíro] z. Ahantu ha hare, ei amaisho gatarikuhika. Baatambura
 jubajuba twabareeba baarengyera omu nkiro. fum: Enkiro etarimu waanyu
 eba ekyeshamiire. bg: [enkiro].
enkobamo [enkobamo] z. Emifunya y'aha buso. Abakaikuru bakira kugira
 enkobamo. bg: [enkobamo].
enkobani [enkobani] y. Omuntu oine emifunya aha maisho. Shwenkuru
 n'enkobani. bg: [enkobani].
enkobate [enkobate] z. Omubiri gwehinyire guriho emifunya nari omubiri
 gukookootsire munonga. bg: [enkobate].

enkobe1 [enkobe] z. Enyamaishwa y'omu ihamba etaine mukira, eine
 obwengye bwingi kandi erikwenda kushusha n'omuntu. Bakabugana enkobe,
 yaabairukaho. bg:

[enkobe].

enkobe2 [enkobe] z. Endimi z'omuriro gwaba nigwaka. Omuriro gwanaga
 enkobe.
enkofiira [enkofíìra] z. Ekijwaro ky'aha mutwe, ekirikukira kujwarwa
 abashaija. Yaajwara enkofiira nk'ey'abagurusi. reb: ENGUFIIRI koz: KI.
 RT: enkofiira. bg: [enkofiira].
enkogoto1 [enkógoto] z. Obubare bukye obu barikwombekyesa, omu
 kutandaaza. Enju ye tibaragitairemu nkogoto. koz: KI. bg: [enkogoto].
enkogoto2 [enkógoto] z. Ekicweka ky'omuntu ekihereraine n'omutima
 ekirikushangwa omu mugongo. Yaagira ngu naashaasha enkogoto y'omutima.
 bg: [enkogoto].
enkogotsyo [enkógotsyo] z. bg: [enkogotsyo]. 1) Ebishate by'enyungu nari
 ekisisi kyaba kyatikire. Yaashanga enyungu ye eri enkogotsyo.
 2) Ekishate eki barikukogotesa oburo omu nyungu n'aha rwiko baaba
 nibagoya. Omutsigazi takomba nkogotsyo.
enkojo [enkójo] z. Eibara ry'aha mubiri ahu obuhuta nari ekironda
 kikizire. Akamwata omutwe haatsigaraho enkojo. reb: EKIZIGIRA 2 RT:
 enkojo. fum: Enkojo y'omuhanda eigarwa omuzaarwa. bg: [enkojo].
enkoko [enkóko] z. Enyonyi erikutuura n'abantu erikuteera amahuri
 kandi erikuriibwa. Atungire enkoko z'amayenje. RT: enkoko. fum: Enkoko
 ku ehaba eirembo eitwa eikara. Enkoko neeshonda aku erikumira. bg:
 [enkoko].
 Amaziina g'enkoko
 - Bugondo
 - Kikara
 - Mayenje
 - Mukanga
 - Njeru

enkokokazi [enkokokazi] z. Enkoko y'enkazi. Aine enkokokazi ibiri zonka.
 bg: [enkokokazi].
enkoko-nkuru [enkoko-nkuru] z. Ekicweka ky'omunda y'enkoko
 ekirikushangwamu otubaare turikucwanyagura eby'okurya ebigumire,
 neekira kuriibwa nyineeka. Bakarya enkoko-nkuru ya nyineeka, boona
 yaababinga baaraara aheeru. km: enyama-nkuru. bg: [enkoko-nkuru].
enkokora [enkókora] z. Engingo y'enyima y'omukono ahu amagufa g'omukono
 garikuteeranira. Omwana we yaayeeteera ahansi yaahonoka enkokora. RT:
 enkokora. bg: [enkokora].
enkoma1 [enkoma] z. Enjoka y'omutwe muhango kandi eine obushegu bwingi.
 Akaitwa enjoka y'enkoma. bg: [enkoma].
enkoma2 [enkoma] z. Obuti oburikukira kumera aha nkungu y'amaizi obu
 barikutiganda, bakarukisa ebihumi n'entaara. Yaasheenya enkoma zonka.
 bg: [enkoma].
enkomantiriro [enkómantiriro] z. Ekiti eki barikuteeza empagi kugira ngu
 ehamire omu itaka, baaba nibombeka. Mpa egyo nkomantiriro nteeze egi
 nkondo. bg: [enkomantiriro].
enkomba1 [enkómba] z. Obushera bukwatsire bw'okuhuuta. Kutwahikayo
 yaatushigishira enkomba.
enkomba2 [enkómba] y. Omuntu oine enyikiriza etarikubangaanisibwa aha
 kintu eki arikuba naikiririzamu. Abaizire omu kuhanuura boona bakaba
 bari enkomba. Baitu mumanya ku ishezaara aba omunyadiini enkomba? reb:
 EKIKOMBA
enkombe [enkombe] z. Obuso buraingwa. Akazaara abaana b'enkombe. reb:
 ENKONDO bg: [enkombe].
enkomborora [enkomborora] y. Omuringo gw'okutega eishokye
 okarimariraho kimwe. Omukaikuru nawe baamumwa enkomborora!
enkome1 [enkóme] z. Ekicweka ky'ekihandiiko nari ekyeshongoro.
 Ekyeshongoro ky'eihanga kiine enkome ishatu. bg: [enkome].
enkome2 [enkóme] z. Eiraka erihurirwa waagyema enkumu namunonga orwa
 nkirazindi rwegamiire omutwe gw'ekyara kishaija; rukisyokaho rukateera
 aha kiganja, nainga ente zaahondana amahembe. Baahurira enkome bairuka.
enkomo1 [enkomo] z. Ekicweka ky'enyima y'omutwe. Enkomo ye eri nk'eya
 ishe. Abaana be nimbamayire aha nkomo. bg: [enkomo].
enkomo2 [enkómo] z. reb: EKIHOME RT: enkomo. bg: [enkomo].
enkomo3 [enkómo] z. Obucweka obw'aha muheru gw'ekitakuri. Yaamuha
 enkomo zonka z'ebitakuri. reb: ENKONDO 3 bg: [enkomo].
enkomooki [enkomooki] z. Ekigambo ekirikuruga omu kindi. koz: eby'endimi.
 bg: [enkomooki].
enkomyo1 [enkómyo] z. Eiraka eririkuruga omu ngingo z'obwara waaba
 noobunanuura. Okuteera enkomyo. bg: [enkomyo].
enkomyo2 [enkómyo] z. Eibaare ry'omurembe rigumire, erikoresibwa kukoma
 orubengo (kurimamu obwina) bw'okuzibira ebirikuseebwa kuhurubukira
 ahagati y'enseiso. bg: [enkomyo].
enkondo1 [enkondo] z. Ekiti ekiine eitaagi nari ekitariine ekisimbwa omu
 butaka kusibikwaho eitungo ryaba niriirira omu kishaka ritaine muriisa.
 gut: 'Buri mbuzi aha nkondo yaayo.'. Embuzi yaakuura enkondo, yaaza
 kwona. RT: enkondo. bg: [enkondo].
enkondo2 [enkóndo] z. Enyungu y'amaraka magufu eringaniire eyaabaire
 eteekwamu aba ira eby'okurya eby'okuhaazya abantu nka ikumi. Enkondo ye
 baagyata. bg: [enkondo].
enkondo3 [enkôndo] z. Akakono k'ekitakuri akaba kakwatiire aha mukamba.
 km: omukondokondo. bg: [enkondo].
enkondo4 [enkondo] z. reb: ENKOMBE koz: NK. bg: [enkondo].
enkondo5 [enkondo] z. reb: ENKONJO bg: [enkondo].
enkondoozo [enkóndoozo] z. Ekiti eki barikutema bakatsiga akataagi aha
 mutwe ngu kabahwere omu kwinikisa ebindi biti. Baayejunisa enkondoozo
 omu kushoroma omwani. gyer: ENKONDO. bg: [enkondoozo].
enkone [enkóne] z. reb: ENDAAHO bg: [enkone].
enkongi [enkôngi] z. Ekitsinsi eky'ekiti kikye. Enkongi niyo
 yaamucumita. RT: enkonge. bg: [enkongi].
enkongookye [enkongookye] z. Omuntu entaaruuki nari orikwija
 bateeteekateekire nainga orikwetaasya omu kintu eki batamwetsiremu.
 Enkongookye ye yaaraba aha. bg: [enkongookye].
enkongooro [enkongooro] z. Akanzi kakye. Baamuha enkongooro ngu abe nimwo
 yaakamira. reb: EKYANZI bg: [enkongooro].
enkoni1 [enkoni] z. Ekiti ky'okugyenderaho nari kuriisizaho amatungo.
 Yaatwara enkoni kureeta emitavu. RT: enkoni. fum: Enkoni eteire
 mukabaro, ku ogireeba ogirenzya orugo. Enkoni ya hare tejuna enjoka.
 Enkoni nungi eruga omu ruhaka rurungi. bg: [enkoni].
enkoni2 [enkoni] z. Amaguru g'omu maisho g'omwana gw'embuzi, entaama
 nari ente agarikubanza kushohora, gwaba niguzaarwa. Nibagira ngu
 waageeta amaguru, omwana nigubaasa kufa nari guburireyo. Okugamba
 enkoni, baba nibatsintsina amaguru. Embuzi ye efiire neezaara
 ahabw'okureeta enkoni. bg: [enkoni].
enkoninyabuto [enkoninyabuto] z. Ekimera kigufu kyorobi ky'amababi
 gamereire aha mpimbi, nikijwa amate waakihenda nari waakicwaho akababi.
 Amate g'enkoninyabuto gaamugwa omu riisho. bg: [enkoninyabuto].
enkonjo [enkonjo] z. bg: [enkonjo]. 1) Ekiti ky'akataagi kakye kagufu,
 aku barikwinikisa eitaagi ry'omwani, baaba nibagushoroma. 2) Erindi
 iziina ry'enkonzo. reb: ENKONDO 5
enkonokwa1 [enkonokwa] z. Okuteera enkonokwa: Okucwa engingo z'ebyara
 zikagamba nka waaba noonanuura ebyara. Yaateera enkonokwa ibiri. bg:
 [enkonokwa].
enkonokwa2 [enkonokwa] z. Ekitookye ekihendekire kikaguma nikirengyeera.
 Eihunga rigwire, orutookye rwona rwatsigara ruri enkonokwa. bg:
 [enkonokwa].
enkonya [enkónya] z. Ekicweka ky'omutumba eky'omu itaka ekiriho emizi,
 ekitsibukaho ebyana. Bagira ngu aba kare, ku haabaire habaho enjara
 y'amaani, bakaba batimba enkonya, bazirya. bg: [enkonya].
enkonzo [enkonzo] z. Akati k'amataagi aku aba kare baabaire beejunisa
 omu kuhinga, efuka zitakaizire. Omu kigano kya Nyabwangu na
 Nyabucureera, Nyabwangu akahenda enkonzo y'omukaikuru. km: enkonjo. bg:
 [enkonzo].
enkoobwa [enkoobwa] z. Ekicweka ky'eky'okurya nk'ekitakuri. Yaashanga
 naarya yaamuha enkoobwa y'ekitakuri. gyer: EKIBEGO. bg: [enkoobwa].
enkoomi [enkóómi] z. reb: EKIKOOMI RT: ekikoomi. bg: [enkoomi].
enkoora [enkoora] p. Okweshera nari kutsyora ebitungwa eshaaha
 z'omwebazyo haaba hasiibireho ekibunda nainga enjura. Ente baazeeshera
 enkoora.
enkoore [enkóòre; enkooore] z. Ekihingwa kigufu ky'amababi
 nk'ag'ebihimba, nikiranda kyeraho emishoga mikye miraingwa erimu
 otujuma tukye twingi. Enyonyi zaarya enkoore zangye. RT: enkoole. bg:
 [enkoore].
enkooyooyo [enkooyóóyo] z. Omuti gurikushangwa ahantu ahatunguukire,
 nk'omu nshozi, gw'amababi mahango n'empimbi ngufu; nigutaaguriza
 hagufu, amataagi gatoora omu rubaju. Bagukoresa nk'enku. km:
 ekikoyooyo. bg: [enkoyooyo].
enkorezo [enkórezo] z. Ebintu ebirikwereruka ebitsigara ahantu ahu
 ekintu kyamara kuraba nk'ekinyantinda. Omunyongororwa gwatsiga aha
 enkorezo. bg: [enkorezo].
enkoro1 [enkóro] z. Enyama hamwe n'amagufa g'ekifuba. Baamuha enkoro
 y'enshaaki niyo yaarya. RT: enkoro. fum: Ku oyenda enkoro, okora omu
 zaawe. bg: [enkoro].
enkoro2 [enkoro] z. Ekimera n'ebyana byakyo ebirikushebukira hamwe omu
 mizi yaakyo. Omu kicweka kyangye hameziremu ebimera by'enkoro. bg:
 [enkoro].
enkoro3 [enkoro] z. Omukondo gw'ekitakuri nari ekyozi. bg: [enkoro].
enkoro4 [enkoro] z. Akakopo akakozirwe omu kicweka ky'omutwe gw'ekisisi
 k'okunyweisezamu omwana. koz: nk. bg: [enkoro].
enkorogoto [enkorogoto] z. bg: [enkorogoto]. 1) Ebifunjo ebirikukura
 bikoomera ahari nyina, abatuuriire orufunjo babisheenya nk'enku. Omukwe
 akazinduka enkorogoto owa ishezaara. 2) Enju eyombekyeise ebikorogoto.
 Akombeka enju y'enkorogoto. gyer: EBITOOGO.
enkoromoijo [enkoromoijo] z. Ekika ky'ente z'amahembe magufu
 eziteekateekwaho kuba zaakomookire Karamoja. Ishenkuru akaba atungire
 enkoromoijo. bg: [enkoromoijo].
enkorongo [enkórongo] z. Gumwe aha miringo y'engabi. bg: [enkorongo].
enkoroogi [enkoroogi] z. Ente eziguma haihi na mukama waazo. Enkoroogi za
 Nyamuhanga. bg: [enkoroogi].
enkorora [enkórora] z. Endwara ekwata omu nshekye z'okwikizamu
 ekareetera omuntu kukorora. Eriizooba omwana ninza kumutwara omu
 irwariro, enkorora niyo erikumuteganisa. reb: ORUKORORO RT: enkorro.
enkozi [enkozi] y. Omuntu orikukora ataireho omutima n'amaani. Omukazi
 we n'enkozi. RT: enkozi. bg: [enkozi].
enkuba [enkúba] z. RT: enkuba. 1) Ekintu ekirikuhindira omu iguru
 enjura yaaba neegwa, nari eri haihi kugwa kirikurabya emirabyo, obundi
 kikateera ebintu nari ahantu. Emiti ye ekateerwa enkuba yaababuka.
 2) Okuteerwa enkuba: Okutiina okurikureetwaho ekintu eki waaba
 oteeteekateekire kureeba nari kuhurira. Ku yangambiire okubura
 kw'omutabani, naateerwa enkuba. koz: amakuru g'omuguutuuro. fum: Enkuba
 ekateera ow'aha rushozi ati, "naagabwa nkwereteire".
enkubito [enkúbito] z. Amaani n'obwira bw'okukora n'okuteera. Abaishiki
 be boona baine enkubito. fum: Enkubito eruga omu ibega. ekis:
 Ekishakuzo: "Nyabukono bukye, nyankubito igumire". Ekiito: "Ekiteeko".
enkufuru [enkufuru] z. Ekintu nari ekyoma ekiine ekishumuuruzo kandi
 ekirikukoresibwa kukinga aha nju ngu abashuma nainga abandi bantu,
 batataahamu. Aha nju ye atsigire yaakingisa enkufuru, mbwenu
 ebishumuuruzo byabura. RT: ekufuru. km: engufuru. bg: [enkufuru].
enkukuni [enkukuni] z. reb: RUGONGO bg: [enkukuni].
enkukuuru [enkukuuru] z. Ekiti kihango ky'amatagi maingi gatariho mababi,
 nikijwa amate, kandi kiine n'obuhwa bukye. gut: 'Okuhungira enjura omu
 nkukuuru.'. RT: enkukuuru. bg: [enkukuuru].
enkumba [enkumba] z. Obushera bw'omugusha gw'omukoma. Baamuha obushera
 bw'enkumba atarikubumanya.
enkumeeme [enkúmeeme] z. Ekintu kyomire munonga. Oru ruku n'enkumeeme.
enkumi n'enkumi [enkumi n'enkumi] y. Omubaro muhango gw'abantu nari
 ebintu. Aha bugyenyi hakaba hariho enkumi n'enkumi z'abantu.
enkunamo [enkunamo] z. 1) Omukyeeno mubi munonga. Yaamuteera enkunamo,
 tarifa arugireyo. 2) Omuringo ogu omuntu ateerera ondiijo aha kibunu,
 akamukunamira baaba nibatongana.
enkundi [enkundi] z. Orurera rw'omwana owaazarwa. Enkundi y'omwana
 tekacwekire. bg: [enkundi].
enkundi-katebe [enkundi-katébe] p. Okuhuubwaho ebintu kw'omuntu
 akacwijuka akatsigara aine busha. Abe boona bakamuhwaho, yaatsigara
 enkundi-katebe.
enkundwakazi [enkúndwakazi] z. Omukazi orikuba naakundwa iba munonga,
 omu bashweirwe. Enkundwakazi niyo erya bingi. bg: [enkundwakazi].
enkune [enkune] z. Ekibunu kigarukire enyima munonga. Omwishiki ogwo
 aine enkune. bg: [enkune].
enkunga [enkûnga] z. Emitsindo y'amaani. Ku naahuriire enkunga
 z'abazini niziteera, naanye ekizino naakiimukiramu. bg: [enkunga].
enkungu [enkúngu] z. RT: orukungu. bm: [orukungu]. 1) Eitaka
 ritunguukire omu buraingwa, kukira omwanya ogundi. Baaba batembire aha
 nkungu baahirima. 2) Omwanya gw'aha munwa gw'ekiina, eiziba, aha rubaju
 rw'enyanja nari omugyera. Amaizi gatengwire enkugu y'omugyera,
 yaasinduka. gyer: ORUGUZI.
enkunguru [enkúnguru] z. Obuseenene bukye. Abaana nibakunda kuza omu
 kishaka kukwata enkunguru, ngu n'eseenene. bg: [enkunguru].
enkunguzi [enkunguzi] z. bg: [enkunguzi]. 1) Omwana orikurira munonga.
 Ogwo mwana n'enkunguzi. 2) Ekintu nk'ekinyonyi nari ekikooko
 ekirikugambira omu mwanya, hakabaho akabi, nk'okufa kw'omuntu.
 Ekihuunyira kiba enkunguzi. 3) Omuntu orikugamba aha ndiijo, omu
 muringo gw'okumwendeza kubi. Omushaija ogwo n'enkunguzi.
enkunkunio [enkunkunio] z. Ahu orukizi rugarukiire omu kibunu. bg:
 [enkunkunio].
enkunyu [enkúnyu] z. Omwanya gutariho bunyaatsi. Ente zaariira omu
 kishaka kye, zaakisiga kiri enkunyu. bg: [enkunyu].
enkunyure [enkunyúre] y. Omuntu kuba ajwaire busha ataine kantu koona aku
 ainemu. Omushazi naasiiba ari enkunyure. Twabugana enkunyure
 y'omutsigazi, twakwata aha munwa. bg: [enkunyure].
enkunzi [enkûnzi] z. Omuntu ou okunda nawe akakukunda. Enkunzi yangye.
 gyer: OMUKUNDWA. fum: Enkunzi ei okunda, nayo egira enkunzi yaayo.
 Enkunzi ekukunda ekira enkunzi ei okunda. bg: [enkunzi].
enkura1 [enkúra] y. Omuringo ogu ekintu kikuziremu. Enkura y'omwana
 ogwo ti nungi, akuzire buroro. RT: enkura.
enkura2 [enkura] z. Enkura-ruhembe. koz: kikoresibwa omu bugufu. RT:
 enkura. bg: [enkura].
enkura-ruhembe [enkura-ruhémbe] z. Enyamaishwa mpango y'eihembe rimwe.
 Enkura-ruhembe n'enyamaishwa erikutangaaza. km: enkura. bg: [enkura-
 ruhembe].

enkuratane [enkúratane] y. Abaana abazairwe hamwe barikukuratana. Nyine
 enkuratane z'aboojo bashatu. Yaabeeta yaija enkuratane zonka. bg:
 [enkuratane].
enkuratima [enkuratíma] z. RT: enkuratima. bg: [enkuratima]. 1) Okuteera
 kw'omutima jubajuba, obumwe ahabw'obwoba nari oburwaire. Bamukwatiire
 omu nju y'abandi na muk'omushaija yaabatsiga, kwonka yaija weena
 naateera enkuratima. 2) Okuteera enkuratima: Okuhembererwa omuriro,
 okutuunagira, okucumitwa n'okucucumwa kw'ekicweka ky'omubiri, okahurira
 harimu emishonga. Ekihuute kye kyahiisa, yaagira ngu naahuriramu enkura-
 tima.
enkuri [enkuri] z. Akasisi kakye aku omuzaire otwariramu omwana
 obushera aha musiri. Enkuri y'omwana yaanyeba omu musiri, nyenkyakare
 nimmuhemba omuri ki? bg: [enkuri].
enkurikizi [enkúrikizi] z. Ekishohera ekirikujanjaaza endwara ya mpungira
 omu bantu nari kipumpura (omubyamo) omu nyamaishwa, n'okukira munonga
 omu nte. Ente ze zirumirwe enkurikizi, zaarwara kipumpura. reb: EKIJUJU
 koz: NK. bg: [enkurikizi].
enkuringizo [enkúringizo] z. Eibaare eri abanogoozi bakoresa omu
 kutereeza nari kuboneza ekirikubumbwa. Omunogoozi ahonzire ensibo
 yaaronda enkuringizo ye yaatandika kunogoora. bg: [enkuringizo].
enkuritizi [enkuritizi] z. reb: EMBIRIITO bg: [enkuritizi].
enkuru1 [enkúru] z. Amakuru gataine buhame. Muka nanka naakunda enkuru.
enkuru2 [enkuru] z. Obunyama obu barikuharagata aha ruhu. Shwenkuru
 naanurirwa kurya enkuru ziteekirwe omu bihimba. bg: [enkuru].
enkurubure [enkurubure] y. Omuntu ojwaire busha. Omushazi yaaraba aha ari
 enkurubure. bg: [enkurubure].
enkurungu [enkúrungu] z. Eibaare ryekuringiriire, ririkuterera. Baaba
 nibeesha enkurungu, baaremwa kukora emirimo y'aha ka. bg: [enkurungu].
enkurwa [enkurwa] z. Eitaka ry'eibumba, eririkutukura. Omu nkurwa,
 harugamu enyungu zigumire.
enkuubirizi [enkuubirizi] z. Omushaija otarikurahuka kumara yaaba
 naateerana n'omukazi. Omushaija ogwo n'enkuubirizi, akabura omukazi
 w'okuguma nawe. bg: [enkuubirizi].
enkuubo [enkuubo] z. Ekuubo. bg: [enkuubo].
enkuuku [enkúúku] z. Emboga ezi abaakare baabaire barya ziri
 nk'ebihimba kwonka ziine obujuma bukye. Enkuuku zikira kwiragura nari
 kugira erangi erikwenda kuba kinekye. gut: 'Ebintu byatubeera enkuuku
 mbisi.'. Maawenkuru nkaba nkira kureeba ahingire enkuuku. RT: enkuuku.
 fum: Omwana ogu aine emicwe mibi, n'enkuuku mbisi.
enkuuku-mbisi [enkúúku-mbisi] gut. Ekintu ekigumire kukora,
 ekitarikukwatwahwo; ekiri amaino ga ruguru. Ogu mushaija ka naaza
 kumuhwera, akanga, akambeera enkuuku-mbisi! gyer: ENKUUKU.
enkuuna [enkúùna] z. Entabire eihirwemu ebitakuri. Enkuuna yangye
 niinyenda kugibyaramu ebicoori, mugirekye. bg: [enkuuna].
enkuuneene [enkuuneene] z. Omwanya gwomire, gutarimu binyaatsi. Omushana
 gw'ekyanda gukateera ensi yoona yaaba enkuuneene. bg: [enkuuneene].
enkuura [enkúúra] z. Omutwe gw'eicumu gutaine bwogi. Eicumu rye
 n'enkuura. bg: [enkuura].
enkuute [enkúùte] z. Ekintu kyona ekirukirwe nk'omukyeeka, ekiibo
 n'ebindi, kitatairwemu ibara. Ku oraaze kugura emikyeeka, ogyenderere
 ey'enkuute niyo ndikwenda munonga. bg: [enkuute].
enkuuto [enkuuto] z. Omuhanda muhango gukuutukire gurikurabwamu abantu,
 ebiiruka nk'egaari, n'ebindi. Akabaragaanisa ngu ku baramutoorane
 kubajwekyera, naija kubakorera orukuuto. RT: enkuudo. bm: [orukuuto].
enkuuto-nyeigyendwa [enkuuto-nyeigyendwa] z. Enkuuto mpango munonga
 erabwamu abantu baingi. Enkuuto erikuruga Kampala kuza Jinja n'enkuuto-
 nyeigyendwa. bm: [orukuuto-nyeigyendwa].
enkuyo [enkuyo] z. Ekintu ekikorwa omu bunyaatsi nari obugoigo
 ekikoresibwa omu kukuya ente nari kugyagaaga yaaba neekamwa. Mwana 'we
 reeta enkuyo oragaze egyo nyana. fum: Ekihimbya omuragazi n'ekiri omu
 nkuyo. bg: [enkuyo]. [ebik: Nikikira kukoresibwa baaba nibakama ente
 ngu etebeekane ekamwe gye. Nikibaasa kuba eishanju ry'ekiti nari ekindi
 kintu ekitarikuhara.]
enkuzi [enkuzi] z. Emizi y'ebifunjo. Batimbire enkuzi z'orufunjo,
 nibenda kutabiramu ebitakuri. bg: [enkuzi]. [ebik: Aba kare bakaba
 bazeejunisa omu kwotera ebishaato n'ebirago obundi nk'enku, kuteeka.]
enkwamo [enkwamo] z. Omuhendo nari ekicwero ky'ekintu. Efeeza eine
 enkwamo mpango bg: [enkwamo].
enkware [enkware] z. reb: ENDAHI RT: enkwali. bg: [enkware].
enkwata-buta [enkwata-buta] z. Abatsigazi bato baine amaani g'okurwana
 engamba n'okukora emirimo y'amaani nari omuntu w'ekifuba kandi
 orikutiinwa munonga. Yaakwata abashaija enkwata-buta, baagyenda. Omuri
 imwe enkwata buta neeha? bg: [enkwata-buta].
enkwata-ngabo [enkwáta-ngabo] z. Omuntu emanzi. Nitwenda enkwata-ngabo
 y'okutwebembera kushwera. bg: [enkwata-ngabo].
enkwata-rugo [enkwata-rúgo] z. bg: [enkwata-rugo]. 1) Ente nungi
 y'embiikire erikukwatirira ezindi. Abashuma baibire enumi ye y'enkwata-
 rugo hati orugo ruri nk'orurimu busha. 2) Ebintu nk'ente nari sente
 ebirikuheebwa nk'ebiconco omuka y'omwishiki, nk'obuhame bw'okugira ngu
 noija kumushwera. Omuhara bakamureetaho enyana ehikire nk'enkwata-rugo.
enkwatirizo [enkwátirizo] z. Otuku twomire gye, twanguhi otu baakoresa
 kukongyeza n'okukwasa ezindi omu kuhemba omuriro. Ndeetera enkwatirizo
 ezo mpembese omuriro twasiibakwo. bg: [enkwatirizo].
enkwatsi [enkwatsi] z. Omuntu orikutooranwa kureeberera abagyenyi, baaba
 bataayaayire. Komunda niiweoraabe enkwatsi omu bugyenyi bwangye.
enkwatwa [enkwâtwa] z. Abantu abari omu kihome nari abasibe. bg:
 [enkwatwa].
enkwekwe [enkwekwe] y. bg: [enkwekwe]. 1) Enkoko mpango ngufu,
 erikugyenda neetenteberera. Akamugabira omushu gw'enkwekwe. 2) Omuntu
 mugufu munonga. koz: amakuru g'omuguutuuro.
enkwenza-muze [enkwenza-muze] y. Omuntu ogumangaine kandi oine
 oburomborombo bwingi, arikukurandaho obwo arikukurondamu ekigambo,
 kandi ari endahuzi. Omushaija ogwe n'enkwenza-muze. bg: [enkwenza-
 muze].
enkwirwa [enkwírwa] z. Obukooko burikwenda kushushana n'empazi, kwonka
 bwo bukye aha mpazi. Yaaza kubagara orutookye, enkwirwa zaamuruma. RT:
 enkwirwa. bg: [enkwirwa].
enkwita-hoona [enkwita-hóóna] y. koz: omu bigano. bg: [enkwita-hoona].
 1) Omuntu orikukorera eryo, otaine bwengye bw'okuteekateeka ekihikire.
 Omubi aba enkwita-hoona. Omuhabura, ati "Yaanyaga." Omureka, akweta
 omwinazi." (Mubangizi, B.K.) koz: NK. 2) Omwishiki w'ekimburimburi ou
 omwojo yaashweire amwetsire omuntu oshugaine.
enkyakya [enkyakya] z. Emishatuka erikuza aha bitsintsiino by'omuntu,
 ekamushaasha kandi etarikukira. Neekira kurwarwa abakaikuru
 n'abagurursi. Omukaikuru waitu aine enkyakya aha bitsintsiino,
 zimuremeise kujwara enkaito zirikushweka. bg: [enkyakya].
enkye [enkye] s. reb: EKYAKYO bg: [ebyabo].
enkyebebe [enkyebébe] z. Obukooko bw'omutwe gurikwenda kuba kinekye,
 n'enda erikwenda kwera. Nibutuura hamwe omu kikungu, bwine omukama
 kandi nibwo bukora obutuzi. Enkyebebe zikira kwombeka ebikungu n'okurya
 ebiti, nk'eby'enju, omu muringo gw'okubyombekaho eitaka. Enkyebebe
 zikombeka ekikungu ahagati y'enju. reb: OMUSHWA koz: NK. RT: enkubebe.
 bg: [enkyebebe].
enkyeka [enkyéka] z. reb: ENKAAYA koz: NK. bg: [enkyeka].
enkyende [enkyende] z. Enyamaishwa nkye eri omu kika ky'enkobe, neetuura
 omu kibira. Enkyende zikira kushiisha n'okwona emisiri. RT: enkende.
 gyer: NYABAYANGWE. km: enkende; encwende. bg: [enkyende].

enkyengyere [enkyengyere] z. Ekide ky'egaari eki barikwimata
 kikagamba, kumanyisa abari omu muhanda ngu barugyemu, egaari eriyo
 neija. Yaateera enkyengyere, abantu baahirima. koz: KI. km: kerengyere.
 bg: [enkyengyere].
enkyenku [enkyenku] z. RT: enkenku. 1) Amaarwa ga tonto agatahikirwemu
 mugusha, agarikukyereeta gaaraaraho. Amakuuta agabiikire, yaabaha
 enkyenku. 2) Amaarwa gakuzire munonga. gyer: ENCUNKU.
enkyenzi [enkyenzi] z. Ekimera kirikushusha oburo, ekirikukira kumera
 omu buro, kiine entaagu ndaingwa n'otujuma tukye munonga. Enkyenzi
 bazikoresa omu kuruka endiiro. bg: [enkyenzi].
enkyera [enkyéra] p. 1) Obusheeshe bwa kare munonga bwaba
 nibutaagurikana. Araireyo yaija enkyera. 2) Omuringo gw'okuraara
 nookora ekintu bukakusheesheraho. Amaarwa mbwenuho nibaganywa enkyera.
enkyereere [enkyereere] z. Ekimera ky'amahwa ekirikutaho obujuma
 burikutukura, burikuriibwa. Abaana nibakunda enkyereere ahabw'obunuzi
 bwazo. bg: [enkyereere].

enkyeru [enkyeru] z. bg: [enkyeru]. 1) Akacweka k'enyungu y'etaabe aku
 barikutamu ekishekye. 2) Ekintu kirikwejunisibwa omu kujuguta omuriro
 gw'eiziiko ry'omuheesi, yaaba naajuguta.
enkyetero [enkyétero] z. Akashaho kakye kakozirwe omu ruhu, aku
 barikukira kukoresa omu mikoro kutamu ebiconco. Enkyetero ye,
 baagiijuza ebicoori. gyer: ENDYANGA; EFUREBE. bg: [enkyetero].
enkyezi [enkyezi] z. reb: ENSHENZYA koz: KI. bg: [enkyezi].
enogi [enogi] z. Enshaho ei omuriisa yaabaire atwaramu entanda ye,
 namunonga amamya nari enkarangye y'amashaza,;erukiise emigoye
 y'emirandabagatsi. Kora omu nogi egyo oihemu ak'okurya, enjara
 yaatwita. koz: KI. bg: [enogi].
enogo [enógo] z. Ekitongye ky'eby'okurya nk'oburo, obuhunga n'ebindi,
 eki omuntu arikubumba akatsimbamu ekyara akakoza omu mboga. gut:
 'Kateetsigwa nk'enogo y'obuhunga.'. Omwana naateera enogo mpango. bg:
 [enogo].
 Amaziina g'enogo
 - Ikinguura-mumiro
 - Ishanjuura-mumiro
 - Itaratambya maziga
 - Kabuhwe tweteekye
enombe [enombe] z. Eitaka rigumire ririkutukura eririkukwatana enjura
 yaagwa. Ahingire ebinyoobwa omu nombe, titurikumanya yaaba biraayere.
enongye [enóngye] z. Enyuguta ezihandiikwa nizireebeka nk'ezihongire.
 bg: [enongye].
enonko [enônko] z. Obwina bw'obucokomero oburikuza omunda y'eibaare
 ery'orukiri nari ekindi kintu. Reeba enjoka eyezingire omu nonko
 y'eibaare. bg: [enonko].
enono [enono] z. Ekicweka ky'omubiri ekigumire, ekirikushangwa aha
 mutwe gw'enkumu z'engaro n'ez'ebigyere kandi ekiguma nikikura
 nikyeyongyera oburaingwa, okaguma nookicwa. Yaaza kushara enono ze
 zikuzire. RT: enono. gyer: EKYARA. bg: [enono].
ensa [ensa] z. reb: ESHA km: ensha. bg: [ensa].
ensaamya [ensaamya] z. Ekihingwa kiri nk'oburo kirikutaho otujuma tukye
 munonga otu barikukaranga bakata omu mboga. Yaata ensaamya omu mboga
 zaanura. bg: [ensaamya].
ensaasi [ensaasi] z. reb: ENSAASIZI bg: [ensaasi].
ensaasizi [ensaasizi] z. Ekikwato eki abeeshongozi barikuba baine kirimu
 ebintu birikurangira baakizunguza. Teera ensaasizi tuzaane. km:
 ensaasi. bg: [ensasizi].
ensaiso [ensaiso] z. reb: ENSEISO 2 RT: enseiso. bg: [ensaiso].
enseisa [enséìsa] z. Esaano ei omuntu arikuseera ondiijo, yaaba aine
 obugyenyi. Mukaiba niwe ataramuhaire nseisa wenka.
enseiso1 [enseiso] z. Eibaare erikoresibwa aha rubengo kusa oburo,
 omugusha, nari ekindi kintu. Yaaza kusa oburo, enseiso yaabura atyo
 yaagaruka. reb: EMPEZO RT: enseiso. km: ensaiso. bg: [enseiso].
enseiso2 [enseiso] z. Eigufa ryekuringirire eriri omu kuju kw'omuntu.
 Yaagwa ahansi enseiso yaayatika. RT: enseiso. km: ensaiso. bg:
 [enseiso].
ensera [ensera] z. Enjoka mpango erikwenda kushushana n'empiri. Ensera
 niyo yaamuteera. bg: [ensera].
ensha [ensha] z. Ekintu ekirikureetera ekindi kugira akanuzi nainga
 omugasho. Omushaija ogwo akeemaramu ensha obu yaatoroboza omwana we.
 RT: ensa. gyer: AKANYITSI.
ensha [énsha] z. Obunyaatsi, bukomirwe hamwe. Yaashakaaza ensha
 mpango z'obunyaatsi. km: ensa. bg: [esha].
enshaagi [ensháàgi] z. bg: [enshaagi]. 1) Esente ezirikutungwa kuruga
 aha kintu ekiguziibwe ezirengire aha z'orikuba okiguzire. Akatunga
 enshaagi nyingi. 2) Ekintu ekitaine kigyenzi kyakyo, ekyatsigaraho aha
 bindi nk'okugabira abantu ebintu, abamwe batatungye. Abaana boona
 bakatunga ebiconco okwihaho omwe niwe yaabaire enshaagi.
enshaaki [enshaaki] z. Enkoko y'enshaija. Yaaguza enshaaki ye enkye.
 reb: ENSHANJE bg: [enshaaki].
enshaakurukye [ensháákurukye] y. Obushera namunonga obw'omugusha
 obukuzire munonga, burikushaariira, butarikurenga aha mumiro. Yaatuha
 obushera bw'enshaakurukye bwaturema kunywa.
enshaari [enshaari] z. Omuti mukye, gurikwana obujuma bukye,
 burikuriibwa. Abaana bagiire kuhika aha nshaari, baashanga enkyende
 zaaherizemu obujuma bwona. bg: [enshaari].
enshaariizi [enshaariizi] y. Enyamaishwa nari omuntu orikutiinisa,
 w'ekiniga kingi. Entare eba enyamaishwa y'enshaariizi.
enshabano [enshabano] y. Ekintu eki orikutunga kuruga aha muntu ondiijo
 okimushabire, otakishashuriire sente. Ente ye y'enshabano ezaire enumi.
 fum: Amaizi nshabano, tigeeza muhoro. bg: [enshabano].
enshabiko [enshabiko] z. Ebishaka biteekirwe, by'okunaabisa omwana nari
 kujaburira omurwaire. Baateeka enshabiko z'okumunaabisa, kwonka
 akyagwejegiire.
enshagarirano [enshagarirano] z. Ekintu eki abanyabuzaare b'omwishiki
 barikumuha kugyenda nakyo, yaaba naashwerwa. Bakamuha enshagarirano
 ibiri, ngu agume naanywamu amate. bg: [enshagarirano].
enshagarizi [enshagarizi] z. Abantu abarikushendekyereza omwishiki
 yaaba naaza kushwerwa. Yaatwara enshagarizi munaana zonka. reb:
 ABASHENDEKYEREZA koz: KI. km: omushagarizi. bg: [enshagarizi].
enshaho [ensháho] z. RT: ensaho. bg: [enshaho]. 1) Ekintu kibaziriirwe
 aha kijwaro nk'empare n'esaati, omu barikubiika ebintu nk'esente.
 Enshaho ye efumukire. 2) Ekintu kikozirwe omu mwenda, oruhu, ekitooma,
 n'ebindi ky'okubiikamu nari kutwariramu ebintu. Yaagira ngu yaaza
 kugurira omuhara enshaho y'okutwariramu ebijwaro arikuhuumuruka. gyer:
 ENDYANGA; EGUTIYA; AKADEEYA.
enshakama [enshakama] z. bg: [enshakama]. 1) Omuti ogu bagira ngu
 nibakoramu omubazi gw'omutwe. Yaanywa ekikopo ky'enshakama yaakira.
 2) Obujuma nari obuhimba burikutukura, obwana aha kiti ky'ekiko nari
 omuko.
enshakano [enshakano] y. Eby'okurya ebi otaiha mu musiri gwawe, ebi
 waagura nari ebi waakorera. Ebihimba ebi yaateeka n'eby'enshakano. bg:
 [enshakano].
enshama [ensháma] z. Enyamaishwa eri omu kika kimwe n'enzaza, neetuura
 omu kishaka kandi neeriibwa. RT: ensama. bg: [enshama].
enshamaitu [enshamáítu] z. Eibara ry'ente eriri omu rubaju nari aha mikono
 nainga omu bitsya by'ente. Ente ze zoona ziine enshamaitu aha ibondo.
 bg: [enshamaitu].
enshambani [enshambani] y. Omuntu orikukira kushambana.
enshambi [enshâmbi] z. Omwika gurikunuuka kubi, ogu omuntu ashohoza
 yaarya munonga nari yaijura enda. Yaarya munonga yaagira enshambi. km:
 eshaami.
enshambu [enshámbu] z. Eitaka eri omuntu n'abeeka ye batwara nk'eryabo,
 eri barikutuuraho nari kuhingamu eby'okurya. Ahingire ebicoori omu
 nshambu y'enyima yaabo. RT: ensambu. bg: [enshambu].
enshambya [enshambya] z. Ekikooko kiri nk'ekinya, kwonka kyo kihango
 munonga ekirikushangwa omu maizi. Ruga omu maizi enshambya etakukwata.
 bg: [enshambya].
enshanda [enshánda] z. Omugyere gw'enyima oguteerwa ekiharara kyaba
 nikirwanisa abazigu baakyo. gyer: ESHABARI. fum: Ekihara kikateera
 enyaruju enshanda kiti abarikukunda eminonfa nibaija kuhaaga embaare.
 bg: [enshanda].
enshandaazo [enshándaazo] z. Ebireere byomire ebikomire gye, ebi
 abataagurizi bateeza aha minwa y'enyungu omu kutaagurira. Omu
 kitaaguriro "Otaanyegamira nkabaraara" enshandaazo baaziimutsya
 munonga. bg: [enshandaazo].
enshandago [enshándago] z. Obushare obu barikusharagura aha mubiri
 gw'omuntu yaaba arwaire, nabwanyima bakasiigaho omubazi. Enshandago ezi
 baamutaire aha kifuba, zikazimba. bm: [orushandago].
enshande1 [enshânde] z. Eky'okunywa kirikunuriirira ekirikunyukwa omu
 minekye nari ebindi bijuma. Ashangire nibanyuuka baamuha enshande
 y'omuti. RT: ensande. gyer: OMUBISI.
enshande2 [enshânde] z. Eiziina ry'ekika ky'ebinyonyi. gyer: OMUBISI.
enshanje [enshânje] z. reb: ENSHAAKI bg: [enshanje].
enshanshumano [enshanshumano] z. Enyama nkye, ei omubaagi ata aha rubaju
 kutwara owe, yaamara kubaaga. Enshanshumano y'omubaagi, yaariibwa
 embwa.
enshanyanya [enshanyanya] z. reb: ESHINYANYI RT: ensanyanya. km:
 enshinyanyi. bg: [enshanyanya].
ensharasharo [ensharasharo] z. reb: ENSHARO RT: ensaro. bg:
 [ensharasharo].
ensharo [ensharo] z. Omwatano nari obugarukiro bw'ekicweka ky'eitaka
 ry'omuntu nari eihanga. Omushaija abyaire emigorora omu nsharo y'eitaka
 rye. reb: ENSHARASHARO RT: ensaro. km: ensharasharo. bg: [ensharo].
enshashaanure [enrushashaanúre] z. Enfunjo ezirikuba zooboirwe nari
 zigogoirweho ekishushu ky'enyima, ezirikwejuniisibwa omu kuruka ebiibo,
 entemere, engari, n'ebindi. Ekiibo kye yaakirukisa enfunjo
 z'enshashaanure. bm: [orushashaanure].
enshato [ensháta] z. Enjura erikugwa n'amaani maingi, amaizi gakeeshuka
 ahansi, gakakunduura eitaka, ensi yoona ekatenguka. Owaabo hakateerwa
 enshato. bg: [enshata].
enshaya [ensháya] z. Omushaya. Ow'enshaya ndaigwa niwe ogwo, omubuuze.
 RT: ensaya. bg: [enshaya].
 kunena enshaya Omuntu kunena emba yaaba aine ekiniga nari haaba
 haine ekyamuteganisa. reb: OMUSHAYA
enshebukano [enshebukano] y. Ebiti ebirikumera nari ebirikutooka aha
 kikongi nari ekisisa ky'omuti ogwatemirwe. Eriiya miti ei orikureeba,
 n'ey'enshebukano. bg: [enshebukano].
ensheija [enshéìja] z. Amate makye agarikutsigara omu kyanzi ngu
 gakirinde. Ensheija yaawe yaayatika.
ensheko [ensheko] z. Ekikorwa ky'okusheka munonga. Ensheko zaabeegyeka,
 emiziga yaabahwa omu mutwe. Ku bakuhuriire, baagwa omu nsheko. RT:
 enseko. bg: [ensheko].
enshekure [enshekure] z. Empaya mpango ngufu. Mubaage egi nshekure
 tugirye. bg: [enshekure].
enshekuro [enshékuro] z. Ekikwato kibaizirwe nari ky'ekyoma, kiine ekiina
 ahagati eki barikushekuriramu ebihingwa nk'ebinyoobwa, oburo nari
 omubazi, barikukoresa omuhini. Enshekuro yaabo yaashanga baagitwaire.
 RT: ensekuro. bg: [enshekuro]. ekis: Ekishaakuzo: Ku oba otari
 mwengyengye omu bengyengye oba noorondamu ki? Ekiito: Enshekuro omu
 bahima.

enshekye [enshékye] z. RT: oruseke. bm: [orushekye]. 1) Ekintu kikozirwe
 omu byoma nari ebipiira, kiine omuhengyere ahagati ekirikubaasa kutwara
 amaizi, orwoya n'ebindi. Enshekye zifumukire amaizi tigakiija.
 2) Emitsi y'omu bantu n'ebinyamaishwa erikutwara eshagama omu mubiri.
 Enshekye ze bakashanga ziigaire.
enshekyera [enshekyera] z. Akazimba akarikuza omu rugohe rw'eruguru, nari
 ahaifo y'eriisho. Arwaire enshekyera aha riisho. RT: ensekera. bg:
 [enshekyera].
enshengyerere [enshengyerere] y. Enyungu nari ekisisi eki baranzire, ngu
 kitaatika. Amaarwa bagareetiire omu nshengyerere. bg: [enshengyerere].
enshenya [enshénya] z. Ekikooko ekirya ebihimba byaba nibiteguura.
 Ebihimba ku bibaire nibiteguura, enshenya zaabitaahirira zaabirya. km:
 eshinya. bg: [enshenya].
enshenzya [enshénzya] z. Akanyamaishwa karikushusha n'embeba, kwonka
 karikugikira obuhango; ko tikarikutuura omu mwina, nikakira kurya nari
 kutemera ahansi emingo, ebikoijo, omugusha, n'ebindi. Abahiigi bakaita
 enshenzya emwe yonka. reb: ENKYEZI koz: NK. bg: [enshenzya].
enshere [enshere] z. Enjubu. Abanyabutumbi baarya enshere. bg:
 [enshere].
enshinjo [enshînjo] z. bg: [enshinjo]. 1) Akooma akarikukoresibwa omu
 kufumura ebintu bigumire. Ku aherize kubaija, enshinjo ye yaagita aha
 rubaju. 2) Ekintu eki barikukoresa kushara amahembe. Akaronda enshinjo
 ye kushara amahembe g'ente yaabura, yaagasharisa omusimeeno.
enshisha [enshísha] z. Obuntu oburi nk'obuhuuzi, obushangwa omu kicoori.
 Ebicoori bye byatandikire kwomya enshisha. bg: [enshisha].
enshobe [enshóbe] z. Ekikorwa ekitahikire nari ekitashemereire kukorwa,
 eki omuntu akozire. Omwana ogwo akakora enshobe, kujuma ishe ngu taine
 bwengye. reb: ENSHOBI; EKIHAGARO RT: ensobi. bg: [enshobe].
enshoberwa [enshóberwa] z. Omuntu oine enaku nyingi, oburaaburiirwe nari
 otaine busingye. Abaana ku baafiire boona, yaaba enshoberwa. km:
 omushoberwa. bg: [enshoberwa].
enshobi [enshobi] z. reb: ENSHOBE koz: KI. RT: ensobi. bg: [enshobi].
enshoboorora [enshoboorora] y. 1) Omuringo ogu omuntu arikubaasa
 kushoboororeramu abantu ekintu ekyaba kibashobeire bakakyetegyereza.
 Enshoboorora ei yaatuha, yaatuma twena twayetegyereza eki yaaba
 naamanyisa. 2) Omuringo ogu omuntu arikubaasa kugarukanisa abantu,
 abaaba baine obuteetegyerezana ahagati yaabo. Enshoboorora ei
 yaabahaire omu nshonga zaabo z'eitaka, boona ekabatsiga
 batashemereirwe.
enshobyo [enshobyo] z. Ekiti kigufu eki barikuheigyesa ebitakuri. Yaaba
 naaza kucwa emikamba yaagyenda n'enshobyo y'okutimbisa ebitakuri,
 kureeba byaba byakuzire. RT: ensobyo. bg: [enshobyo].
enshoga [enshóga] z. Orujuma rw'ekishogashoga. Enkombe zaaba nizirya
 enshoga. RT: ensoga. bg: [enshoga].
enshogi [enshogi] z. Emboga zirikushaarira; ekimera ky'amababi gaineho
 obwoya, n'oburabyo burikwera. Baarya emboga z'enshogi. bg: [enshogi].
enshoha [enshoha] z. reb: ENSHUHA RT: ensoha. bg: [enshoha].
enshohera [enshohera] z. Akakooko kakye karikuguruka karikukunda emyanya
 ey'emirofa kandi karikutwara oburwaire. Omu muhanda haaba harimu
 enshohera nyingi. RT: ensohera. fum: Enshohera y'enfa mutima, ekurata
 omutumbi omu kituuro. bg: [enshohera].
enshonda [enshonda] z. Obuteeraniro bw'ebintu bibiri ebitereire,
 nk'ebisiika. Yaashutama aha nshonda. Za omu nshoda oihemu efuka
 ogireete. bg: [enshonda].
enshonga1 [enshonga] z. Ekintu ekirikureetera ekindi kutabaho nari
 kubaho. Omushomesa yaabuuza omwegi we enshonga erikumuzibira kushoma.
 RT: ensonga. kom: [< Lug. ensonga]. bg: [enshonga].
enshonga2 [enshonga] z. Omutwe gw'orurimi. bg: [enshonga].
enshongo [enshôngo] z. Eriisho eririkuba rifiire ritarikuhweza gye,
 eriine akantu karikwera ahagati yaaryo, kari nk'oruho. Omwana we aine
 enshongo. gyer: ERAAZI. bg: [enshongo].
enshongore [enshongore] z. reb: EMPWARUME bg: [enshongore].
enshongyezo1 [enshongyezo] z. Ekyara kiraingwa, kihango, eky'aha
 kiteega ky'eshaaki, yaaba ekuzire munonga. Enshaaki akagikwata kubi
 yaamucumitsa enshongyezo. bg: [enshongyezo].
enshongyezo2 [enshongyezo] z. Amaino g'omu rubaju, agarikuba
 gashongoize kandi gari maraingwa. Omuntu agira amaino ana
 g'enshongyezo. bg: [enshongyezo].
enshoni [enshóni] z. Okuhemuka oku omuntu ahurira omu mutima gwe,
 yaaheza kukora nari kumanywa ku niwe akozire ekintu ekitahikire. Ku
 baamureeba yaagira enshoni. RT: ensoni. fum: Orushonishoni ruriisa
 oburogo.
enshonzi [enshônzi] z. Ekihangwa ky'omu maizi ekirikuriibwa, ekiri omu
 ruganda rw'eby'enyanja, ekirikwiragura aha mugongo; nikikira kushangwa
 omu migyera, orufunjo, n'ahandi. Baaza kushoha enshonzi. RT: ensonzi.
 bg: [enshonzi].
enshoroshozi [enshoroshozi] z. Obukooko bw'amaguru mukaaga
 burikwiragura, nibwenda kwingana n'ekimunyu, nibukunda ebintu
 birikunuriira kandi nibutonera. Enshoroshozi yaamutonera aha mukono,
 gwafuruuta. RT: ensorosozi. bg: [enshoroshozi].
enshubi [enshubi] z. reb: EMPEREKANO bg: [enshubi].
enshuha [enshuha] z. Ekishaho ky'omunda eki omwana arikukuriramu,
 ekirikwatika omwana yaaba naaza kushohora. Ku twareebire enshoha
 yaayatika, twamanya ngu yaaza kuzaara. km: enshoha. bg: [enshuha].
enshuka-bujune [enshuka-bujúne] z. Omuntu w'obusaasi bwingi. Abaabo boona
 bahweireho, yaatsigara ari enshuka-bujune. bg: [enshuka-bujune].
enshuku [enshuku] z. Omuze gw'omuntu kweyangisa eby'okurya arikubeiha
 ngu yaahaaga, kandi obwo atahaagire. Omuhara aine enshuku.
enshumba [enshûmba] z. Ente nari embuzi erikwema. Ente yangye
 n'enshumba. bg: [enshumba].
enshumbi [enshumbi] z. Akanyungu kakye kaine amaraka maraingwa,
 karikwejunisibwa kuteeka narishi kutagatsa amaizi g'okunaaba. Ku
 yaihire eby'okurya aha mahega, yaataho enshumbi y'amaizi g'okunaaba.
 RT: ensumbi. bg: [enshumbi].
enshumbuushano [enshumbuushano] z. Ekintu eki orikuha mutaahi waawe
 ahabw'ebintu bye ebi afeeriirwe nari ebisiisikaire. Kanywani akampa
 enshumbuushano y'enyana mayenje. bg: [enshumbuushano].
enshumi [enshúmi] z. Ekicweka ky'amagingo nari obunaku. Akaija
 hahweireho enshumi nkye.
enshumiki [enshúmiki] z. Ekigambo ekirikukoresibwa omu kukwatanisa
 ebibazo. bg: [enshumiki].
enshundo [enshûndo] z. reb: ENSHUNDWE RT: ensundo. bg: [enshundo].
enshundwe [enshûndwe] z. Endwara erikukwata omubiri hakazaho otuzimba
 tugumire nk'aha mikono amaguru n'aha maisho. Aine enshundo aha kuju.
 RT: ensundo. km: enshundo. bg: [enshundwe].
enshunga [enshunga] z. Omukuufu ogu barikujwara omu maraka gwine
 obukwanzi bwa mutare. Ajwaire enshunga omu maraka. bg: [enshunga].
enshungushure [enshungúshure] y. Ekigambo ekikoresibwa kworeka ekintu
 kyo kyonka, hataine ekirengireho. Yaija n'ente ibiri enshungushure.
 Akazaara abaana bashatu enshungushure.
enshungwe [enshûngwe] z. Obuntu bushongoize obukwatiire ahaiguru y'enjuma
 zimwe ez'ebinyaatsi nk'emburara. Abariisa bakaba nibamanya kwitisa
 enshungwe, enshohera eziri aha kironda. bg: [enshungwe].
enshunju [enshúnju] z. bg: [enshunju]. 1) Enyama erikutukura nari ebyoya
 ebirikumera aha mutwe gw'enyonyi, nk'akashokye. Enkoko y'enshunju neeba
 eboneire. Kaamushungushungu egira enshunju ndaingwa. 2) Akashokye k'aha
 mutwe, bwanyima y'okutegaho erindi ryona, reero ko kakagumaho. Ategire
 eishokye yaatsigaho enshunju. 3) Kumwe aha miringo y'okutegamu
 eishokye.
enshunu [enshúnu] z. Ekikooko kiri nk'embuzi kiine amahembe maraingwa,
 kiri aha kamanyiso ka Yuganda. Baita enshunu, baabakoma. reb: ESIRABO
 bg: [enshunu].
enshuro [enshúro] z. RT: ensuro. bg: [enshuro]. 1) Omwina guri omu
 itaka, ogurikureeta amaizi. Omu nju ye haafumukiremu enshuro y'amaizi.
 2) Obukomooko nari oburugo bw'ekintu. Ruhanga niwe aba enshuro
 y'amagara.
enshusha [enshúsha] z. Emireebekyere y'ekintu.
enshushu [enshúshu] z. Obuntu oburikukokooka aha mubiri gw'ekintu. bg:
 [enshushu].
enshutamirizi [enshutamirizi] z. Omuntu oine omuze gw'okushutamirira
 abantu abu yaashanga bateekire, ngu abanze arye abone kugyenda. Owaitu
 hariyo omukazi w'enshutamirizi. bg: [enshutamirizi].
enshuubi [enshuubi] z. Ente ezituura hare na mukama waazo, ezitari
 nkoroogi. bg: [enshuubi].
enshuuhuuki [enshuuhuuki] z. Omuntu orikuruga owaabo akaza kutuura omu
 ihanga eritari rye. Omushaija oriya akahinduka enshuuhuuki ahabw'okuza
 omu mahanga agandi akagumayo. gyer: EMPUNGI. bg: [enshuuhuuki].
enshwa [énshwa] z. Obukooko burikuruga omu kikungu, omu mwezi gwa
 Kashwa, oburikuriibwa abantu abamwe. Abanyankore abamwe tibarya nshwa.
 RT: enswa. km: orushwa. bg: [enshwa].
enshwashumano [enshwashumano] z. Ebintu ebi omuntu arikwiha ahari
 mugyenzi we nari ebi arikutunga kuruga omu buryo butahikire. Ente ze
 zoona n'ez'enshwashumano. bg: [enshwashumano].
enshwererezi [enshwererezi] z. reb: KATEERA-RUME bg: [enshwererezi].
ensi [énsi] z. Omwanya ogu abantu n'enyamaishwa bituuramu. Ensi egi teine
 nyinayo. Ensi yaabo erimu obufuki bwingi munonga. Ensi yoona omushana
 nigujwa. RT: ensi. bg: [ensi].
ensigo [ensígo] z. Embibo z'ebimera ezirikubyarwa omu musiri. Yaatwara
 ensigo kuzibyara. RT: ensigo. bg: [ensigo].
ensikirano [ensikirano] z. Ebintu ebi otunga, mukama waabyo yaaheza kufa.
 Ente ezo n'ez'ensikirano. bg: [ensikirano].
ensimbu [ensimbu] z. reb: ENSIMBO RT: ensimbu. km: ensimbo. bg:
 [ensimbu].
ensinganto [ensingánto] z. reb: OMUNYEETO RT: ensinganto. bg:
 [ensinganto].
ensiriira [ensiriira] z. Obusasi oburikuteerwa omuriro, gwaba nigwaka
 gurikuturagurika. Ensiriira zaamwotsya eriisho. bg: [ensiriira].
ensiteimwa [ensiteimwa] z. Ekishaka eki barikunaaba, nari eki
 barikwesiiga, ngu bahuumure gye. Shwenkazi akamuha ensiteimwa arikuza
 kushwerwa. bg: [ensiteimwa].
ensyabiri [ensyábiri] z. Ebituzi bihango biine amaguru maraingwa,
 bishongoize aha mutwe, birikwiragura kandi birikuriibwa. Aitsire
 ensyabiri ariisize. koz: KI. km: entyabiri. bg: [ensyabiri].
ensyora [ensyora] z. Ekironda nainga ekishebe ekyaruga kukokookaho
 ekikoko. Ensyora ye neetukura munonga. bg: [ensyora].
entaagu [entaagu] z. Akacweka kamwe k'ekikumba ky'omugusha, oruro,
 n'ebindi. Yaacicina entaagu emwe y'omugusha. bg: [entaagu].
entaagurikano [entáágurikano] z. Ahantu ahu emihanda erikutaanuukira. Ku
 baahikire aha ntaagurikano y'emihanda, buri omwe yaakwata ogwe. km:
 entaagurukaniro. bg: [entaagurikano].
entaagurizi [entáágurizi] z. Omuzini w'ekizino ky'ebigyere
 eky'ekinyankore. Omushaija ogwo n'entaagurizi tahwa kutaagurira aha
 bugyenyi. bg: [entaagurizi].
entaagurukaniro [entáágurukaniro] z. reb: ENTAAGURIKANO km: entaagurikano.
 bg: [entaagurukaniro].
entaahirizo [entaahirizo] z. Akaanya aku ebishozi biteeraniraho.
 Amaizi nibagataha omu ntaahirizo. bg: [entaahirizo].
entaama [entaama] z. Emwe aha nyamaishwa ez'omu bantu eine ebyoya bingi
 n'omukira muhango, neeriibwa. Akabaaga entaama, mpango aha bugyenyi
 bwe, abantu boona baahaaga. RT: entaama. gyer: EKINYANSHONDE. fum:
 Entaama yaakatambira ou baagicwereire, kaashwa owaagyemerereire. bg:
 [entaama].
 Amaziina g'entaama
 - Bikamba
 - Kasanga
 - Kigabo
 - Kigina
 - Kituku
 - Kiyonga
 - Mweru
 - Rugyeyo
 - Rujumba
 - Runombe

entaamusiikye [entáàmusiikye] z. Enshande etairwemu esaano y'omugusha
 gutakarangire. Ija otugurire entaamusiikye hanu eriho. bg:
 [entaamusiikye].
entaaniso [entáániso] z. Embaganiso eri ahagati y'ebintu. Ni ntaaniso ki
 eri ahagati y'omushaija n'omukazi? bg: [entaaniso].
entaara1 [entáàra] z. Ekikwato ky'omunju ekirikwejunisibwa omu kwera
 n'okwanikwaho ebihingwa nk'omugusha. Omugusha baagwanika aha ntaara.
 bg:

entaara2 [entáàra] y. Amahembe g'ente agarikuba gatagwize, garikuranzya
 omumaisho. Ente ye eine amahembe g'entaara. bg: [entaara].
entaara-burwani [entaara-burwani] y. Omuntu orikukunda kurwana, kikatuma
 yaaguma naayetoorereza ahari busha, ngu habeho okutongana n'okurwana.
 Ogu we, atuura ari entaara-burwani, mumurugyeho. bg: [entaara-burwani].
entaaruuki [entaaruuki] y. bg: [entaaruuki]. 1) Enjoki ezi ezindi
 zitsigire enyima. Enjoki y'entaaruuki terikutonera. 2) Omuntu otwire
 omu batari baabo. Entaaruuki zaagaruka owaabo.
entaashurano [entaashurano] z. Akasiimo aku orikuha omufumu
 owaakuragurira. Akamuha entaashurano y'embuzi. bg: [entaashurano].
entaasya [entaasya] z. Eitungo nari esente ezi omuntu arikutunga kuruga
 omu mirimo ei arikukora. Entaasya ye eruga omu kuhinga. RT: entaahya.
 bg: [entaasya].
entabago [entabago] y. Omutima mubi ahari bagyenzi baawe. Omutima
 gw'entabago gutuuramu obwangane. bg: [entabago].
entabiganya [entabigánya] z. Omuntu otarikufayo. Omushaija ogwo
 n'entabiganya, ebintu bye byona bisiisikaire byahwaho. bg:
 [entabiganya].
entabire1 [entabíre] z. Omwanya gutebeekanisiibwe kubyarwamu embibo.
 Embuzi zaaribatiirira entabire ye, kakye aite abariisa. fum:
 Otaryesiimira entabire otakareebire mimero. bg: [entabire].
entabire2 [entabíre] z. Omuntu kubura amaani akaba enogye, nka yaaba
 asinzire nari arwaire. Bakamuteera baamukora entabire. koz: amakuru
 g'omuguutuuro. bg: [entabire].
entabo [entabo] z. Ekiina eki barikuteereramu amaarwa. Abasinzi
 barwanira aha ntabo bwanyima y'okwetiiha omutahe. bg: [entabo].
entabogorwa [entabogórwa] z. Omuntu otarikukwatanisa n'abandi kandi
 otarikuhaburwa. Ku oruga ahari egyo ntabogorwa, okakora ebyawe. bg:
 [entabogorwa].
entaburane [entabúrane] z. Ebintu bitarikushushana bijwangiraine hamwe.
 Yaasinda amaarwa g'entaburane. bg: [entaburane].
entacuba [entacuba] z. Omuntu orikukora munonga ngu batamugaya. Ogu
 mushaija n'entacuba. bg: [entacuba].
entacwa [entácwa] z. bg: [entacwa]. 1) Obunaku obutari bw'ekyanda,
 obukuratira eigyesha. Omukazi akazaara omu bwire bw'entacwa. 2) Embibo
 zihingirwe omu bunaku butari bwazo. Akahinga oburo bw'entacwa.
entacweka [entacwéka] z. reb: ENDUHUURO bg: [entacweka].
entagaruka [entagaruka] z. Enjugano etarikuzimuurwa. Akatwara ente
 y'entagaruka. bg: [entagaruka].
entagata [entagata] z. reb: ENTAGATIRA km: entagatira. bg: [entagata].
entagatira [entagatira] z. km: entagata. bg: [entagatira]. 1) Eby'okurya
 ebi barikurya omu kasheeshe, birikwotsya. Buri kasheeshe naateeka
 entagatira. 2) Obushera bw'omugusha obu baamara kushigisha,
 bukirikwotsya.
entahaburwa [entahaburwa] z. Omuntu otarikuhurira nari otarikwenda ngu
 bamuhabure. Ogu mwana n'entahaburwa. bg: [entahaburwa].
entahurira [entáhurira] z. Omuntu otarikuhurira ebi barikumugambira. Ogwo
 mwana n'entahurira. RT: entahurira. fum: Nyantahurira akarya eriisho
 rye. bg: [entahurira].
entahutaara [entahutáára] z. Eizina ry'ekiti eki barikwihamu omubazi
 gw'okwerinda. Bakamuha entahutaara kumurinda amarogo. bg:
 [entahutaara].
entakara [entakára] z. N'erindi iziina ry'obutura. Yaaturiisa entakara.
 koz: KI. fum: Obukye bw'entakara tibugizibira kushaariira. bg:
 [entakara].
entakimazire [entakímazire] z. Akantu kakye, aku orikuha omuntu
 katarikubasa kumuhwera kihango. Yampa omwonyo shi, ka n'entakimazire!
 bg: [entakimazire].
entakura [entákura] z. reb: OBUTAKURA km: obutakura. bg: [entakura].
entama [entáma] z. Eky'okunywa kikye ekirikubaasa kwijura omu kanwa,
 omurundi gumwe. Baamuha akareku k'obushera yaateeraho entama ibiri
 kaahwamu. bg: [entama].
entamba [entâmba] z. Enkyeka eine ebitsya biraingwa. Ku yaija, baamuha
 entamba y'obushera. gyer: ORUTUUHA. bg: [entamba].
entamba-rubanja [entamba-rubanja] z. Akantu kakye aku orikukora nari kuha
 omuntu orikweihaho orubanja. Yaareeta otuku, ka n'entamba-rubanja! bg:
 [entamba-rubanja].
entambo [entâmbo] z. reb: ENTAMBWE km: entambwe. bg: [entambi].
entambwe [entâmbwe] z. Omwanya oguri ahagati y'amaguru, kuruga aha
 kigyere kuza aha kindi, omuntu yaaba naagyenda. Omwiruki obatsigire,
 abaire naateera entambwe ndaingwa. km: entambo. bg: [entambwe].
entamwamwa [entamwámwa] z. Omuserukare kwemereza omukono akaguta aha buso,
 ayemeriire kurungi nk'omuringo gw'okuha eifubo nari ekitiinisa
 orikumukira. Abaiserukare bakateerera mukuru w'eihanga entamwamwa. bg:
 [entamwamwa].
entanaki [entanaki] z. reb: EBITANAKI km: ebitanaki.
entanana [entanana] z. Eminyarara aha mubiri namunonga ahu amaziga nari
 etuutu byayomera. Akira kugira entanana omu maisho yaamara kurira. km:
 orutanana. bg: [entanana].
entanani [entanani] z. Oburofa bw'obutonaatone aha kintu. Omuntu ogu
 n'omurofa aine entanani aha kifuba, nooshusha oti tanaaba. bg:
 [entanani].
entanda [entanda] z. Eby'okurya ebi omuntu arikugyendana yaaba naaza
 hare. Ahabw'okugira ngu akaba naaza hare, akagyenda n'entanda
 y'ebitakuri. bg: [entanda].
entandaruha [entandarúha] z. Ekintu ekiteebwa ahaiguru omu bishengye
 by'enju, kuzibira ebigishakaire kureebwa, nari kuzibira obutagatsi
 bw'eizooba nainga embeho kubuza abagitwiremu obusingye. Omu nju yaitu
 atairemu entandaruha, yaabonera. reb: EDAARI koz: KI. bg:
 [entandaruha].
entandikiro [entándikiro] z. Omwanya nari ekintu ky'okutandikiraho.
 Twabashanga aha ntandikiro RT: entandikiro. fum: Entandikiro y'oruhara
 n'ebyeyera. bg: [entandikiro].
entandikwa [entándikwa] z. Esente nari ebintu ebiheebwa omuntu ngu
 atandikireho kukora. Ku baamuhaire entandikwa, yaatunga enkoko
 ezirikurahuka kuteera amahuri. RT: entandikwa. bg: [entandikwa].
entanga1 [entanga] z. Amaizi g'omushaija nari omukazi agarikuzaara.
entanga2 [entanga] z. reb: OMUTANGA bg: [entanga].
entangaare [entangaare] z. Ekyaro ekihweirwemu abantu. Ekyaro eki
 tibarikukituuramu n'entangaare. bg: [entangaare].
entangaazi [entangaazi] z. Akamanyiso akahandiikwa nka "!", akooreka
 okutangaara omu kibazo. Ee! iruka waafa. bg: [entangaazi].
entangahura [entangahura] z. Akakooko karikukira kutuura omu bisasi
 by'enju, akaine amapapa n'ekibunu kihango, nikatonera. Entagahura
 yaamutonera yaazimba. bg: [entangahura].
entangahuuzi [entangahúúzi] z. Ekimera ekiine empimbi eri nk'ebitakuri,
 erikwerera omu itaka, kandi erikukarakaata, ei bateeka omuri kyayi,
 n'ebindi kwenda ngu egire omugaju. Kyayi erimu entangahuuzi, eba eine
 omugaju. RT: entangahuuzi. bg: [entangahuuzi].
entanganana [entanganána] z. Ekyozi nari ekihaaza ekiine eminyarara.
 Mukaaka yaatuzindukira ebyozi by'entanganana. bg: [entanganana].
entango1 [entângo] z. Enyungu y'okusigisiramu obushera. Entango ye
 yaayatika. bg: [entango].
entango2 [entângo] z. bg: [entango]. 1) Ekicweka ky'ebintu nk'ekiibo,
 enyungu n'ebindi ekirikushutama ahansi. Ekiibo kye kifumukire entango.
 2) Ekiibo eki batandikire kuruka, batakakinwire. Entango ye ebuzire.
entangura [entángura] z. Enju y'ebitangura kandi erikukora nk'omutego
 gwabyo. Obukooko bwingi bukira kukwatira omu ntangura. bg: [entangura].
entanuuru [entanúùru] z. reb: ETANUURU
entara [entára] z. bg: [entara]. 1) Omwanya gutarimu maizi nari
 gutaine rwezo, ogu orikuhingamu emisiri ekashusha kubi. Aguzire omwanya
 gw'entara. 2) Orutookye rw'omu mwanya gw'entara rwine emitumba erikwana
 ebitookye bitarikusya gye, nibiba birikukucagurika waaba noobirya.
 Ekitookye eki waareeta n'entara. 3) Eishokye ribi ryezingiriire,
 rigumire kushookoza. Aine eishokye ry'entara, nooshusha ngu
 tarikurishokoza.
entaraga [entaraga] z. Obwato obu beeshereramu ebitungwa. Ente
 nizinywera amaizi omu ntaraga. bg: [entaraga].
entaraganya [entaraganya] z. Embibo ezirikumera kubi omu musiri
 zeenagaanagire. Oburo bwe bukamera entaraganya. bg: [entaraganya].
entaragarwa [entaragárwa] z. Omuntu otarikubaasa kurugwaho kantu ke,
 kukaheereza abandi. Omuramu we n'entaragarwa, nkamushaba sente
 yaaziinyima bg: [entaragarwa].
entarama [entarama] z. Ekiti kigufu ky'amataagi maingi kigumire munonga,
 eki bakoresa nk'emihingo y'okukingisa eirembo ry'ekibuga ky'ente. bg:
 [entarama].
entaratara [entarátara] z. Obunyaatsi buraingwa, burikukira kumera omu
 kisharara; nibabukoresa kuruka ebiibo. Yaaza kumucwera entaratara
 yaasiibayo. bg: [entaratara].
entaratumbwe [entaratumbwe] z. reb: ORUTARATUMBWE km: orutaratumbwe.
 bm: [orutaratumbwe].
entare [entáre] z. reb: EKICUNCU RT: entale. km: ekicuncu. bg:
 [entare].
entarengwa [entérengwa] z. Omubazi gw'obujuma burikwiragura, ogu abaakare
 baabaire bagira ngu waagumira tihaine ekintu kibi ekirikukubaho. Abaana
 be boona akabaha entarengwa. fum: Entarengwa nk'ekinyi ky'omugore.
entarogwa [entarogwa] z. Omubazi ogu bashandaga omuntu ngu batamuroga.
 Taata akanshandaga entarogwa nkiri muto.
entarure [entárure] z. Ekitanda ky'aba kare ky'amahango gatsimbire
 ahansi omu nju. Aba kare bakaba babyama aha ntarure n'ebitabo. bg:
 [entarure].
entasiima [entasiima] z. Omuntu oine omutima gutarikusiima
 ahabw'ekyamuheebwa nari ekyamukorerwa. Abantu bakarekyera aho kumuha
 ebintu, ngu ahabw'okuba n'entasiima. RT: entasiima. fum: Entasiima
 ebura ow'okugiha. bg: [entasiima].
entatembwa [entatémbwa] z. Omuti gw'omu ishwa gw'amahwa. Naatomera
 entatembwa yancumita. bg: [entatembwa].
entatsi [entátsi] z. Omuntu orikukubega abandi, aine eki arikwenda.
 Ogwo mushaija n'entatsi y'eihanga ryabo. reb: MBEGA bg: [entatsi].
entayomba [entayómba] z. bg: [entayomba]. 1) Amajugo agu barikujwara omu
 maguru barikuzina. Abeeshongozi boona baaba bajweire entayomba.
 2) Omuntu w'omucureezi, otarikukira kutongana nari kuyomba. Omwana ogwo
 eki mukundira, aba entayomba.
ente [énte] z. Enyamaishwa mpango erikukira kumera amahembe erikutuura omu
 bantu, neeriibwa kandi amate gaayo nibaganyuubwa. Aine ente nyingi. RT:
 ente. gyer: AMASYO. fum: Ente etari yaawe tekucwera ishaazi. bg:
 [ente].
 Amaziina g'ente
 - Bihogo
 - Bitarira
 - Bitsina
 - Bugondo
 - Bukurura
 - Bweyera
 - Enjumba
 - Gaaju
 - Kaasha
 - Kabamba
 - Kabango
 - Kabaya
 - Kaberera
 - Kabogo
 - Kafuraano
 - Kafuuraano
 - Kagaaju
 - Kagondo
 - Kagoobe
 - Kahuuga
 - Kahuura
 - Kahuuzimu
 - Kakome
 - Kakondo
 - Kakungu
 - Kakyerengye
 - Kamosho
 - Kanaaba
 - Kanyonza
 - Kanyubure
 - Karemba
 - Kasa
 - Kasanga
 - Kashamaitu
 - Kashara
 - Kasharaba
 - Kashaya
 - Kasiina
 - Kataara
 - Katanga
 - Kayenje
 - Kihonzi
 - Kihuguura
 - Kihuura
 - Kimanzi
 - Kimere
 - Kiremba
 - Kirezi
 - Kiroko
 - Kiroko
 - Kisa
 - Kisanga
 - Kishomero
 - Kishure
 - Kishwaga
 - Kisina
 - Kitaara
 - Koozi
 - Kyasha
 - Kyozi
 - Mayenje
 - Mbamba
 - Mbaraasi
 - Mbaya
 - Mbindi
 - Mbindi
 - Mpara
 - Mpinda
 - Mpuuga
 - Mpuura
 - Muriijo
 - Ndabure
 - Nende
 - Nfundo
 - Nfuruto
 - Ngabo
 - Ngoobe
 - Njagu
 - Njegye
 - Njeru
 - Nkara
 - Nkome
 - Nkonda
 - Nkondo
 - Nkyerengye
 - Nsanga (Nshanga)
 - Nshaiga
 - Nshamaitu (Nshama)
 - Nshara
 - Nsheeka
 - Nsirabo
 - Nsirira
 - Ntanani
 - Nteeera-mucuucu
 - Ntimba
 - Nturature
 - Nyonga
 - Nzomba
 - Rubamba
 - Rugaaju
 - Rugabo
 - Rugondo
 - Rugoobe
 - Ruhoga
 - Ruhumba
 - Ruhuuga
 - Ruhuura
 - Ruhuuzima
 - Rukome
 - Rukondo
 - Rukyerengye
 - Ruremba
 - Rurembeezi
 - Ruroko
 - Rusa
 - Rusanga
 - Rushamaitu
 - Rushara
 - Rushongoza
 - Rusiina
 - Rutaara
 - Rutanga
 - Ruyenje
 - Rwakyasha
 - Rwasha
 - Rwozi
 - Siina

ente y'abaana [ente y'abáána] z. Ekizimba kiraingwa, ekirikukira kuza
 omu bitsya by'abantu, okukira munonga omu baana bato. Arwaire ente
 y'abaana, yaabarema eiyotsya ahabw'obwoba.
ente z'omutoozo [ente z'omutoozo] z. Ente ezikamwamu amate g'omugabe. koz:
 orurimi rw'ekikaari. bg: [ente z'omutoozo].
entebe [entébe] z. RT: entebe. bg: [entebe]. 1) Ekikwato kibaizire
 nari kirukirwe ky'okushutamaho. Yaabona abagyenyi baingi yaaza kutiiza
 entebe. 2) Obutegyeki.
entebeekanisa [entébeekanisa] z. Omuringo gw'okutereeza ebintu
 kurugiirira oku biraakuratane omu kukorwa. Entebeekanisa yaabo
 y'obugyenyi, ekaba eri nungi. RT: enteekaniza.
entebo [entebo] z. Ekizingo, nari eishumi eririkuba riri aha kiti
 ky'omugano. Entebo y'omugano. bg: [entebo].
enteburano [enteburano] z. Etaabe erikubanza kushoromwa. Agiire omu musiri
 gwe yaashoroma enteburano, yaabanza yaagyanika yonka. bg: [enteburano].
enteegi [enteegi] y. Omuntu otarikuhurira kandi orikuteganisa. Omwana
 ogwo n'enteegi, naasiiba naarira tarikuhuumura. km: entigi. bg:
 [enteegi].
enteeka1 [entéèka] z. Omuringo ogu orikubaasa kuteekamu eby'okurya.
 Enteeka ye nungi emurugiiremu kuteekyera amagyenyi maingi.
enteeka2 [entééka] z. Orugyezi oru omuhingi arikwepimira kuhinga aha
 murundi gumwe. Otakaita enteeka yaawe, gigumizemu gye. koz: KI. bg:
 [enteeka].
enteekateeka [entéékateeka] z. Emiteekateekyere y'omuntu aha kintu.
 Enteekateeka yaawe ehikire, eyangye egwire. Enteekateeka y'omufumu,
 tekwatiraine n'oku arikugamba.
enteeko [entéèko] z. bg: [enteeko]. 1) Abantu baingi beeteeraniire
 hamwe kugira eki baahanuura nari eki baashoboorora nk'okucwa orubanja
 nari kuronda obwengye bw'okubaiha omu kihikiirizi ekibaireho,
 nk'enjara. Aha baara haaba hariho enteeko y'abantu. 2) Omwanya omu
 ekintu kituura nari kiteebwa. Ku mmureebire, omutima gwangaruka omu
 nteeko.
enteenyu [entéènyu] z. Okuteera enteenyu: Omuringo gw'okumanyamu
 ocumwire bwesherekye ahi omufumu arikuha abarikuteekateekwaho boona
 omubazi ogurikwita ogwo wenka ocumwire; reero owaatina kugunywa
 akamanywa kuba nuwe nyakucumura. gut: 'Kuteera enteenyu.'. gyer:
 KUSHOORA.
enteeraniro [entééraniro] z. Omwanya ogurikubuganirwaho enguuto.
 Baahika aha nteeraniro, buri omwe yaatoora ogwe. bg: [enteeraniro].
enteere [entéère] y. Okuba enteere. Okuruha munonga okahwayo. Bakaija
 bari enteere.
enteererero [entéérerero] z. koz: NK. gyer: EKITEERERERO. km:
 ekiteererero. bg: [enteererero].
enteerero [entéérero] z. Enyungu mpango erikwengyerwamu amaarwa nari
 erikusigisirwamu obusheera. Agiire kutiiza enteerero y'okushigishiramu
 obushera, yaashanga baagitwaire. bg: [enteerero].
enteezo [entéézo] z. 1) Oburo nari omugusha gwinikire, ogw'okuteeza
 obushera. Obushera bwe abuteize enteezo mbi, tibunuzire. 2) Obushera
 oburikushaariiramu, obu barikuteeza obundi. Ebikanja ebibaire
 bitsigairemu, nibyo bakoresize nk'enteezo. koz: KI.
entega-tubiri [entega-túbiri] z. Omuntu nari ekintu ekitarikugyendera
 gumwe. bg: [entega-tubiri].
entego [entégo] z. Omubazi ogu barikuheera omu kibunu. Baaza kumuha
 entego.
 akasisi k'entego Akasisi kakye kaine omukono muraingwa ogu
 barikushonshoreka omu mwoyo gw'omuntu nari eitungo eri barikuheereza
 entego.
enteguuzi [entéguuzi] z. Abateekateeki b'obugyenyi. Abakazi nibo baabaire
 bari enteguuzi omu bugyenyi bwe. bg: [enteguuzi].
entegye [entégye] z. Ebicweka by'amaguru eby'enyima y'amaju ahu ebibero
 birikukwatanira n'amaguru. gut: 'Naakukwata entegye n'amaguru.'.
 Omushaija akariima omwishiki we ahabw'entegye nungi. RT: entege. bm:
 [orutegye].
entegyero [entegyero] z. Ekiti eki barikutegyesa emitumba nari ekintu
 kyona, ngu kitahirima. Muze kutema entegyero tute omu bitookye. bg:
 [entegyero].
ente-matako [ente-matako] z. Ente y'enkazi. Aine ente-matako ishatu
 zonka. bg: [ente-matako].
entembeeko [entembeeko] z. Okuhangusya ekintu munonga, kikarenga. Omu
 kubeiha, naataho n'entembeeko. bg: [entembeeko].
entembo [entembo] z. reb: OMUTEMBWE bg: [entembo].
entemere [entemére] z. Omuringo gw'ekiibo kiraingwa, kihango,
 kishanjuukire ow'omutwe, kandi kiine emihiro mihango. Akaza
 kutaayaayira mugyenzi we, yaamuzindukira entemere y'oburo. bg:
 [entemere].

entemo [entemo] z. Enkojo z'obushare ezirikutsigara aha buso bw'omuntu
 baaba babushazire, nka yaaba arwaire omutwe kwenda ngu ajwe reero
 omutwe gukire. Entemo nizimureebeka aha buso. bg: [entemo].
entende [entênde] z. bg: [entende]. 1) Ekitookye kihango.
 Yaamuzindukira entende y'ekitookye. 2) Oburo bukomire omu kiba. Akakoma
 entende z'oburo n'ebinyoobwa yaabihanika aha bugamba, ahabw'okwerinda
 enjara. 3) Oburuhe bwingi munonga. Orugyendo rwamukora entende taine
 gagyenda.
entendeere [entendéère] z. Enkaaya y'ebitsya bikye. Bamuhaire ekisisi,
 entendeere n'orugunda ngu atooranemu eki arikwenda, yaatwara
 entendeere. bg: [entendeere].
entendeko [enténdeko] z. bg: [entendeko]. 1) Ekimbuuro nari enkuyanja
 y'abantu abeeteeraniire hamwe. 2) Ebintu ebirikurenga aha bya butoosha,
 oku bishemereire kuba biri. Akagamba yaataho n'entendeko. gyer:
 EKIMBUURO.
entengye [entengye] z. Obwoma buheesirwe omu miringa, buri nk'otujugo
 tukye; bujwarwa aha mikono nari aha maguru. Ajwaire entengye aha maguru
 nk'omukazi. bg: [entengye].
enterebuki [enterebuki] z. Omuntu orikuterebuka juba. Ogwo mushaija taba
 manzi, n'enterebuki. bg: [enterebuki].
entereko [entereko] z. Amaarwa agu nyineeka yaabaire abiika
 g'okugaaniiriraho na bataahi be. Baraire owa mutaahi waabo nibanywa
 ag'entereko.
enteta [enteta] z. Enyuguta ezishagatirwa engambisa nka b, c, d,
 n'ezindi. Enteta zikamurema igamba. bg: [enteta].
entetera [entetéra] z. reb: ENTETERE bm: [orutetera].
entetere [entétere] z. Enjuma ezirikushangwa omu bijumaq by'ebimera
 ebirikuranda nk'omwongo, ekyozi, ekyangu, n'ebindi. Twazayo
 yaatukarangira entetere. Ninkunda kurya entetere zikarangire. bm:
 [orutetere].
entiba [entiba] z. reb: ORUTIBA bm: [orutiba].
entigi [entigi] z. Omuntu orikwanga nkana waamutuma akanga kuzayo nari
 kukora eki yaaragiirwa. Akazaara omwana w'entigi. km: enteegi. bg:
 [entigi].
entiitiri [entíítiri] z. Enyonyi erikushushana n'endahi, ei barikurya.
 Abariisa baaza kuhiiga entiitiri. bg: [entiitiri]. [ebik: Entiitiri
 neeteera amatuuru maraingwa ti nk'endahi.]
entiizano [entiizano] y. Ekintu ekitari kyawe, eki waiha ahandi, eki
 oshemereire kugarurayo waamara kukikoresa. Entebe ezi aine owe,
 n'ez'entiizano. bg: [entiizano].
entima [entíma] z. Enjuma egumire erikuba eri omunda y'ekijuma.
 Omuyembe akashanga gutaine ntima. bg: [entima].
entimba [entímba] z. Ekiniga kingi ky'aha mutima. Naabiika entimba aha
 mutima.
entimbiri [entímbiri] z. reb: ENKANGARA bg: [entimbiri].
entimbo [entîmbo] z. bg: [entimbo]. 1) Akagoma kakye munonga aku
 barikukoresa omu kikaari ky'omukama, aku bateera haaba hariho emikoro.
 2) Okugamba kw'entimbo baaba nibaziteera. Entimbo ziraire nizitwata
 amatu.
entinda-mugogo [entinda-mugogo] z. Akabeba kaine omukira gw'ekyoshe,
 akarikukira kuba kari omu migongo y'amabaati; kakira kuviigiira
 nyekiro. Entinda-mugogo neeraara neerwana n'embeba ezindi. bg: [entinda-
 mugogo].
entiti [entíti] z. Ebishushu birikuruga aha buro nari omugusha.
 Yaahuura oburo kwonka tibwanoga gye, bwaguma n'entiti nyingi.
entobo [entóbo] z. Obujuma burikwera aha kiti ky'omutugunda, eki
 abamwe beeta ekitobotobo. Baaba nibeesha entobo. reb: ENKAIRA bg:
 [entobo].
entoboororane [entoboororane] y. Amate agakamwa omu nte nyingi haza
 bakagateerana hamwe.
entogoro [entogoro] z. Omuringo gw'okuzina nari enzina y'Abanyaruguru,
 Abakooki, n'Abanyoro. Bakazina entogoro kurungi, baashemeza abaroreezi.
 RT: entogoro. bg: [entogoro].
entogyera [entogyéra] z. Ebihingwa ebirikushaaruurwa omu kyanda. Akagira
 ngu ebihingwa bye akabishaaruura bikiri entogyera ahabw'omushana mwingi
 ogwabyomize; kwonka bikaba bitakakuzire gye.
entohorwa [entohorwa] z. Ekigongorozi eki barikusharira aha mutumba.
 Abaana nibakizingamu omupiira kyaheza kwoma omu katima kakyo. koz:
 Bunyaruguru. bg: [entohorwa].
entomi [entomi] z. RT: entomi. bg: [entomi]. 1) Engaro zeebumbire.
 Aine entomi mpango. 2) Okuteera omuntu engaro ebumbire. Akamuteera
 entomi amaino gaaragara. fum: Entomi ogiteerwa okuhereire.
entondaigwa [entondáìgwa] z. Ekihingwa kirikushushana n'enkoore, kiine
 obujuma burikuriibwa. Kaaka ahingire entondaigwa nyingi. bg:
 [entondaigwa].
entondo [entondo] z. Akakooko karikukunda kugamba omu kiro, karikwenda
 kushusha oruseenene. Abaire naataha amaizi nyekiro, yaatahiranamu
 entondo yaagitwara omuka. bg: [entondo].
entondore [entondóre] z. Ekihingwa kisya kitakoomire nk'ebihimba,
 amashaza nari obucoori. Ebihimba tibikoomire, bikiri entondore.
 Turaariire entondore. bg: [entondore].
entonga [entonga] z. Ekihingwa ky'ebijuma birikushusha entobo eki
 barikuteeka bakarya nk'emboga obumwe babirya bibisi. Yaiba entonga
 zaitu. bm: [orutonga].
entongane [entóngane] z. 1) Oruyombo, okugamba kubi nari obutaikirizana
 ahagati y'abantu bakagambirana kubi. Tindikwenda ntongane za
 buriizooba. 2) Emanja. Baaba bagiire omu ntongane zaabo.
entongo [entongo] z. Ekicweka kimwe ky'enyama ei barikuza kurya etarimu
 eigufa, nari orwamba rwekwatsire. Yaamuha entongo emwe y'enyama. bg:
 [entongo].
entontohezi [entontohezi] z. Enkoko ezirikurya amahuri g'ezindi zaaba
 ziraariire. Entontohezi omuca gwagirya. bg: [entontohezi].
entontoozo [entontoozo] z. Esaano ei barikwongyera omu buro bwaba bwatota
 baaba nibagoya. Yaatamu entontoozo nyingi, bwakuuma.
entonvu [entónvu] z. Ekiti eki barikukoramu omukuri. reb: OMUKURI koz:
 KI. bg: [entonvu].
entoobeerwa [entoobeerwa] z. Obutuzi buto, obukirikutandika kumera.
 Obutuzi tukabushanga bukiri entoobeerwa, twagaruka. bg: [entoobeerwa].
entookire [entóókire] z. Oruro orumereire omu ngingo y'orundi. bg:
 [entookire].
entoonyanga [entoonyanga] z. reb: NYAKYAKU
entoore [entóòre] z. Omuntu owaatoorainwe omu bandi. Abantu boona
 abaabaire bari aho kutooranwa, ogu mwishiki niwe yaabaire entoore. bg:
 [entoore].
entooro [entooro] z. Ekizino ky'Abahima ekirikuzinwa abantu bashutami
 niboogosha emikono. Omuhimakazi yaazina entooro, abantu baashemererwa.
 bg: [entooro].
entorobo [entórobo] z. Ekijuma kito kitakagumize. Abaana bacwire
 emiyembe yoona aha muti ekiri entorobo, baagihezaho. Bakamuzibira
 kworekyeza orukumu omu ntorobo z'ebyozi ngu zitajunda. km: orutorobo.
 fum: Entorobo etari yaawe, otoroboza noota omwawe. bg: [entorobo].
entorohombo [entorohombo] z. Ekimera kiine otubabi tukye kirikuranda
 munonga. Nikiteera oturabyo twa kinekye kandi bagira ngu nikikora
 nk'omubazi gw'omunda. bg: [entorohombo].
entorotoorwa [entorotóórwa] z. Embibo nari ebindi bintu ebi omuntu
 atorotoora binagirwe. Abe batungwa entorotoorwa. fum: Omwana w'omworo,
 tatsiga ntorotoorwa. bg: [entorotoorwa].
entoryo [entoryo] z. Akooma kakye aku barikuta omunda y'enjebajebe. Ku
 baataguriire munonga, entoryo zaarugamu zaaragara. bg: [entoryo].
entote [entóte] z. Ekintu kirimu amaizi maingi kitotsire. Yaabaha
 oburo bw'entote bwabarema kurya.
entoto [entoto] z. Otushushu nari emizi y'omugusha, nari oburo
 bw'amamya, erikuba eri omu bushera nainga omu maarwa. Yampa obushera
 burimu entoto nyingi. bg: [entoto].
entotohima [entotohíma] z. Ebishaka ebi barikwogyesa ebirere by'amate. bg:
 [entotohima].
entsiba [entsiba] z. Ente nkye ey'amaryo, nari ey'amaani,
 eribarikwebembera ezindi. Entsiba eba omutwe gw'ezindi zoona. bg:
 [entsiba].
entsibikwa [entsibíkwa] z. Ekitookye ky'enyamwonyo, eki bareka omu
 rutookye, kukuuma eka. Entsibikwa ye, ekagwisibwa omuyaga, orutookye
 rwatsigara ruri mwere. bg: [entsibikwa].
entsibo1 [entsíbo] z. Obucwanyagurika bw'enyungu enkuru narishi amabare
 gahonzahonzire gye, agarikujwanzibwa omu ibumba kunogoora ekintu.
 Nigakiyamba obutaatika kyaba nikyokibwa. Ahonzire engusyo yaihamu
 entsibo nyingi z'okuta omu ibumba rye ry'okunogooza enyungu. RT:
 ensibo. bg: [entsibo].
entsibo2 [entsíbo] z. bg: [entsibo]. 1) Okuteera ensibo: Okutomera
 eibaare nari ekindi kintu n'ekigyere omuntu yaaba naagyenda. Yaaba
 nairuka yaateera entsibo yaakuuka ekyara kishaija. 2) Ekikorwa
 ky'obuhabe. Ogwo mukazi niwe yaamuteize entsibo, baitu akaba naakyenda
 kushoma.
entsibukano [entsibukano] z. reb: ENTSIBUKO bg: [entsibukano].
entsibuko [entsibuko] z. Entandikiro, oburugiiriro nari obukomooko
 bw'ekintu. Obutareebana bwabo bwine entsibuko aha kufa kw'omurumuna.
 reb: ENSIBUKANO bg: [entsibuko].
entsiburira [entsíburíra] z. Eitaagi ry'omuti eririkuba rikonokire,
 nirireereetera omu muhanda, ririkuteera abahinguzi. Entsiburira
 yaamukora omu riisho. bg: [entsiburira].
entsigira-mucenkye [entsigira-mucenkye] z. reb: ENTSIGIRA-MUTEETE km:
 entsigira-muteete. bg: [entsigira-mucenkye].
entsigira-muteete [entsigira-muteete] z. ekikooko kiine otuguru tukye
 tugufu, kirikwiragura, erikwiruka munonga, kirikushusha ekihangare.
 Kiine ekiniga kingi, ku kirikuba nikiza kuteera omuntu akakitsiga,
 nikiguruka kyeteera ahansi ecwanyagurika. Baita entsigira-muteete. km:
 ensigira-mucenkye. bg: [entsigira-muteete].
entsigo [entsígo] z. Ebicweka by'omubiri ebiri omunda, ebirikukora aha
 kushohoza amaizi g'omu mubiri agataine mugasho narishi agatarikwetaagwa
 omu mubiri. Baashanga arwaire entsigo. RT: ensigo. bg: [entsigo].
entsigwa [entsigwa] z. Ekigambo nari enyuguta etsigara omu mwanya
 gw'eiziina omu kibazo. Bo, uwe n'ebindi, nibikora omu mwanya gw'eiziina
 kandi nibimanywa nk'entsigwa. bg: [entsigwa].
entsiirano [entsiirano] z. Enyama ei waatunga kuruga owa mutaahi waawe
 owaabaaga. Aha kiro kikuru, bakarya enyama y'entsiirano. bg:
 [entsiirano].
entsimbo1 [entsimbo] z. Akasisi kakye kataine maraka aku batamu amajuta
 g'ente. Yaashanga embeba omu ntsimbo ye. reb: EICWENDE; ENCWENDE bg:
 [entsimbo].
entsimbo2 [entsimbo] z. Endwara erikukwata omuntu akaguma naakaba
 naahimbuuka. Omwana arwaire entsimbo. km: ensimbu.
entsina [entsina] z. Obutandikiriro nari ekicweka ky'ente ahu amahembe
 gamereire. Amahembe otagasharira omu ntsina. bg: [entsina].
entsinda [entsinda] z. Obwoki narishi eby'okurya birikunuriira
 ebirikukorwa obuhura n'obundi bukooko. Nyowe mutampa obwoki
 bw'omushongi, kureka mumpe entsinda. bg: [entsinda].
entsintsi [entsîntsi] z. Ekicweka ky'ahansi, ahu okutu kurikusibuka.
 Engoha yaamuruma aha ntsintsi y'okutu. bg: [entsintsi].
entsya mbi [entsyá mbi] kb. Obunaku bw'ekibiiho n'orujura rw'omujumbi.
 Bakaija omu ntsyambi.
entsya nungi [entsya nungi] kb. Eizooba kwimuka riri rirungi, riine
 akashana omu kasheeshe. Eriizooba riine entsya nungi.
entsyorera [entsyoréra] z. Oruhi rw'enyima y'engaro nari ekindi kintu eki
 oteeza omuntu nari ekintu. Yaamuteera entsyorera, omushaya gwazimba.
 bg: [entsyorera].
entubu* [entubu] z. Omutwe gw'emboro* nari ekisira kyaba kiihirweho
 ekishushu ky'aheeru. bg: [entubu].
entugunda [entúgunda] z. Ekimera kiine ebijuma birikushaarira, eki bagira
 ngu nikikoresibwa nk'omubazi gw'omunda. bg: [entugunda].
entukuru [entúkuru] z. Ekintu kirukirwe omu buti, ebifunjo nari enkindo,
 eki bategyesa enshonzi nari eby'enyanja. Ku ategurwire entukuru ze,
 ashangire zoona ziijwire enshonzi. reb: EKISHOHO bg: [entukuru].
entumba [entumba] z. Ekinyampo ekirikugamba kikahurirwa munonga.
 Baraire nibateera entumba bwasheesha. gyer: EKINYAMPO.
entumbikye [entumbíkye] y. Omugusha ogubaire gwinikirwe, ogu baaheza kwiha
 omu maizi. Omugusha ogu niguremeera, gwaba gukiri entumbikye.
entumbure [entumbúre] y. Omuntu ojwaire busha. Abaana baamushanga ari
 entumbure, baamushekyerera. bg: [entumbure].
entumbwe [entumbwe] z. Enyama etumbire eri ahaifo y'orutegye rw'okuguru
 kw'omuntu. Omwishiki ogwo aine amaguru gaine entumbwe nk'ez'abashaija.
 bg: [entumbwe].
entumwa [entúmwa] z. Omuntu orikwoherezibwa kugamba nari kuza ahantu
 omu mwanya gwa mutaahi we. Entumwa ye bakagiteera amabaare. RT:
 omutumwa. fum: Entumwa teitwa. bg: [entumwa].
entundu [entûndu] z. Ekika ky'omutumba gw'embiire ogurikwana ebitookye
 ebi bahiisamu amaarwa. Abyaire entundu zonka. bg: [entundu].
entundubaare [entundubááre] z. Ekintu kigumire kiri nk'omwenda
 kitarikurabwamu enjura, eki batwekyereza ebintu enjura yaaba neegwa
 nari eki bakoramu eihema. Enjura twagyegama omu ntundubaare. RT:
 etundubaale. bg: [entundubaare].
entungisa [entungisa] z. Ekigambo ekikoresibwa kworeka obwanyin'ekintu.
 Entungisa ziba ebigambo nka: bwangye, ebye, ebyabo. bg: [entungisa].
entunguuka [entúnguuka] z. Omwanya kukura gukagyenda omumaisho hakabamu
 ebintu nk'amarwariro, amashomero, enkuuto, n'ebindi. Abantu baingi
 batungire sente z'entandikwa ahabw'okwenda ngu habeho entunguuka.
entunguuta [entungúùta] z. Ekicweka kito ky'ekisigaate, ekikoijo,
 omuteete, n'ebindi, eky'ahaiguru ekitarimu kanuzi. Yaamuha entunguuta
 y'ekikoijo. bg: [entunguuta].
entungwa-rurimi [entungwa-rurími] y. Omuntu orikuba ataine eki aine kwonka
 ahabw'okugamba kurungi abantu bakamukunda. Obu omureeba tagira eki
 aine, kwonka aba entungwa-rurimi. bg: [entungwa-rurimi].
entunika [entunika] z. Endwara erikukwata enkumu z'ebigyere nari engaro
 zikazimba, zaahitsya obunaku zikafumuka nari obundi zikarugwamu ebyara.
 Arwaire entunika aha kigyere. RT: entunuka. bg: [entunika].
entuntunu1 [entuntúnu] z. Ekishaka ekirikukira kwemeza omu bibuba;
 nikiteera obujuma bwingi burikunuriira kandi burikuhiisiza omu
 bishushu. Abaana baaza kurya entuntunu. RT: entuntunu. bg: [entuntunu].
entuntunu2 [entuntúnu] z. Ekishaka kirikwera ebijuma byebumburikire
 birikuguma omu bishushu byabyo n'obu birikuhiisa. Abaana baarya obujuma
 bw'akatuntunu. RT: entuntunu. bg: [entuntunu].
entunu [entúnu] y. Amaisho mahango gazookire omu mutwe. Akazaara
 omwana w'amaisho g'entunu. bg: [entunu].
enturagara [entúragara] z. Ebiti n'ebinyaatsi bigufu ebirikutsigara omu
 ruhiira; nibicumita waabiribatamu. Enturagara yaamuhutaaza. bg:
 [enturagara].
entura-maisho [entura-máísho] z. Ekiti kigufu, ekirikuteera ebijuma
 birikushusha nk'entonga kwonka byo tibirikuriibwa; nikikira kumera aha
 rubaju rw'omuhanda. Entura-maisho eine otuhwa tukye. bg: [entura-
 maisho].
enture [entúre] y. Omuntu orariire ahantu, akatandika n'okweshereka
 abantu. Omwana we omukuru akaba enture. bg: [enture].
enturegye [enturegye] z. Enyamaishwa etaine mahembe, erikushusha
 embaraasi, y'ebiranga birikwera n'ebirikwiragura. Bamushangire aine
 oruhu rw'enturegye, baamukwata. reb: ENTWIGA bg: [enturegye].
enturiishwa [enturiishwa] y. Omuntu nari ekindi kintu ekirikutiina
 abantu. Omukazi we n'entuuriishwa. bg: [enturiishwa].
enturire [entúrire] y. Obushera nari amaarwa agatabwirwemu obwoki,
 garikusinza munonga. Akanywa entuurire yaasinda, yaaraara aha muhanda.
enturugunyu [enturugunyu] z. Obuzimba burikuza omu bitsya omu kwahwa,
 aha mayasha, n'ahandi, oburikuzimba omubiri gwateerwa oburwaire
 oburikureetwa obukooko. Enturugunyu nenshaasha. RT: akaturugunyu. bg:
 [enturugunyu].
enturukiriro [entúrukiriro] z. Omwanya ahu orikutandikira nari
 kubandiza omu kukora ekintu. Baabashanga aha nturukiriro y'ekishaka
 kyabo. bg: [enturukiriro].
enturumwa [enturumwa] z. Esaano mbisi erikutsigara eyeekwatsire ahagati
 y'oburo bugoyire. Oburo burimu enturumwa nyingi. reb: ENKIRIRA-HAKYE
 bg: [enturumwa].
entururwa [ekiturírwa] z. reb: ENTURUMWA bg: [ebiturirwa].
entuumo [entuumo] z. reb: OMUTUUMO RT: omutuumo. km: omutuumo. bg:
 [entuumo].
entuumuuki1 [entuumuuki] y. Omuringo gw'okuteera ekintu nk'amasasi,
 kikaza ahaiguru munonga. Abaana baateera entuumuuki y'omupiira.
entuumuuki2 [entuumuuki] z. Ekijegye kitarikuriibwa. Akarya entuumuuki
 yaamwita. bg: [entuumuuki].
entuura [entúùra] z. Omuringo ogu abantu barimu omu myanya ei
 batwiremu. Entuura y'abantu b'eriigyenda n'ey'obusingye. fum: Mutuure
 niyo murongoore.
entuure [entúùre] z. Omuringo gw'okugwa ahansi kw'ekintu. Akamwikarira
 entuure emwe y'amaani yaamuhenda omugongo. fum: Entuure emwe tezibira
 baana kuzaana. bg: [entuure].
entuuro [entúùro] z. Omwanya gumwe aha mutwe gw'akanyegyero, ahu
 abeekoreire ebirikuremeera batuura kuruhuukirwaho. Mwana wangye entuuro
 ekiri hare, ahu oraaruhire otuure oruhuukwe. bg: [entuuro].
entuuru [entúùru] z. Enjangu, erikutuura omu kishaka; eine amaisho
 n'amashuyo mahango. Entuuru yaarya enkoko ze. bg: [entuuru].
entuutsi [entuutsi] z. reb: KAARUTUUTSI bg: [entutusi].
entuutsya [entúútsya] z. reb: EKIBAAJU bg: [entuutsya].
entuutu [entuutu; entúútu] z. Ekishaka ky'obujuma burikuriibwa,
 obushangwa omunda y'akashushu kari nk'akashaho. Yaabareetera entuutu
 nyingi. bg: [entuutu].
entwarizi [entwárizi] z. Abantu abarikutwara emishenga y'oburo,
 n'ebitookye ow'omugore, yaaba amazire obunaku bukye ahingiirwe.
 Entwarizi zikamutwarira entende ibiri z'ebitookye. bg: [entwarizi].
entwaza [entwâza] z. Emigambire, emikorere n'emituurire y'omuntu.
 Nkashanga ogu mushaija aine entwaza nungi omu bandi.
entwiga [entwiga] z. reb: ENTUREGYE RT: entwiga. bg: [entwiga].
entwitwi [entwítwi] z. Akaanya ak'ahaifo y'okutu. Akateerwa ekiti aha
 ntwitwi, yaajwa eshagama. bg: [entwitwi].
entyabiri [entyábiri] z. reb: ENSYABIRI RT: entyabiri. bg: [entyabiri].
enumi [enúmi] z. Enyamaishwa ey'enshaija nk'ente, wakame, n'ebindi.
 Enumi ye, niyo ekyaro kyona kirikwemesa. RT: enumi. gyer: EKIMASHA.
 fum: Enumi ibiri tizijugira aha mugongo gumwe. bg: [enumi].
enunga [enunga] z. Ekisisi kitaine bitsya eki barikubiikamu
 nk'omwonyo. Enunga ye yaashanga baagiibire. bg: [enunga].
enuni [enúni] z. Omuhanda gurikurabwamu amasha g'ente kuruga omunda
 y'ente kushohora aheeru. Enuni y'ente erwaire. bg: [enuni].
enushu [enúshu] z. Esente ezikozirwe omu kyoma. Abaire ahingire
 yaatabuura enushu omu itaka. gyer: ESIMOONI. kom: [< Luganda. enusu].
 bg: [enushu].
enuuma [enúùma] z. Enyamaishwa y'omu ishwa, erikushushanira kimwe
 embuzi. Abandi bagyeta ensa. Abahiigi bajumbwire enuuma, yairuka
 yaabatsiga. bg: [enuuma].

envuma [envuma] z. Ente ei omuntu arikutunga ahanyima y'okushumba omu
 nte z'abandi. Aine envuma ya kyozi. bg: [envuma].
enwa [énwa] z. Akakooko kakye karikwiragura, kaine amapapa; nikatuura omu
 kishwa n'obundi, kaakutonera noozimba. Omwana yaaba naazaanira omu
 bishansha, enwa yaamutonera. RT: enwa. bg: [enwa].
enyaaruju [enyaarúju] z. Akakooko kakye karikwenda kushusha ekinya,
 karikugyenda mpora nikashooba, kaine amaisho mahango kandi
 karikuhindura eibara ryako kurugiirira omu mwanya ogu kaazamu. Enyaruju
 ekamutemba, yaateera enduuru. bg: [enyaaruju].
enyaasi [enyaasi] z. Ekishaka kiine otukamba tukye. Nikiranda, nibakira
 kukinaabisa amakanca kandi nikitamba ekikara nari okunuuka kubi omu
 kanwa. Yaakuura enyaasi. bg: [enyaasi].
enyababa [enyabába] z. Embeho y'amaani munonga erikuzaho omu kasheeshe,
 omu bunaku bw'ekyanda. koz: KI. bg: [enyababa].
enyabakaikuru [enyabakáìkuru] z. Ekishushu ekishushuka aha byara
 by'engaro okukira munonga ez'omuntu orikuba naabagara nari naayombera.
 Enyabakaikuru zikamuremesa kugaruka kwombera oburo bwe. bg:
 [enyabakaikuru].
enyabarashana [enyabarashana] z. Ekimera ekirikugira obukurura
 burikukwata aha bijwaro; nibagira ngu nikikora nk'omubazi gw'obuhuta.
 Yaayetema, baamutaho enyabarashana. bg: [enyabarashana].
enyabubiri [enyabúbiri] y. Omuguha ogwogosirwe nibatsibanisa empotore
 ibiri. Yaayosha omuguha gw'enyabubiri. bg: [enyabubiri].
enyabumba [enyabûmba] z. Akakooko karikushusha entangahura kwonka ko
 katarikutonera, kaine otuguru twa kinekye, nikashomba eitaka
 ry'okwombekyesa otuju twako, turi nk'otunyungu aha bisiika. bg:
 [enyabumba].
enyabushatu [enyabushatu] y. Omuguha ogwogosirwe nibatsibanisa
 empotore ishatu. Yaacwa omuguha gw'enyabushatu. bg: [enyabushatu].
enyabutongo [enyabútongo] z. Emboga z'ebishaka ziri nka doodo,
 nizikira kwera omu bibuba. Omukazi we ku aba naaza kuteeka abanza
 kushoroma enyabutongo. bg: [enyabutongo].
enyabwasi [enyabwasi] z. Ente erikuzaara ekafiisa omwana, ekaguma
 neekamwa. Baza kukama enyabwasi. bg: [enyabwasi].
enyabyaka [enyabyáka] z. Ebikooko birikwiragura birikushusha nk'empazi,
 kwonka byo biine amaino maraingwa. Ebikooko by'enyabyaka nibiruma
 kukiza empazi. bg: [enyabyaka].
enyairaka [enyairáka] z. Enyuguta z'engambisa nka a, e, i, o, u. Omu
 rurimi rwaitu harimu enyuguta z'enyairaka itaano. bg: [enyairaka].
enyakiizi [enyakiizi] z. Enkuba erikugamba ahanyima y'endiijo, eyaaheza
 kugamba, nari kuteera. Ku naahuriire enyakiizi yaagamba, naamanya ngu
 ti nkifa. bg: [enyakiizi].
enyama [enyama] z. RT: enyama. bg: [enyama]. 1) Ebicweka by'omubiri
 gw'ekintu kyona nk'enyamaishwa ebitarimu magufa ebirikuriibwa. Abaana
 be boona bakaremwa kurya enyama. 2) Ekicweka ky'omubiri gw'omuntu nari
 enyamaishwa ekishwekire eigufa ekibaasisa engingo kwehinya. Agomokire
 yaagira ebinyama aha kikanu. fum: Enyama nkye orwana eri omu kwahwa.
enyamaishwa [enyamáíshwa] z. Ebihangirwe nk'ente, embuzi, enjubu,
 embogo, ekicuncu, engwe, enkobe, enshama, enuuma, n'ebindi, ebituura
 omu ishwa, omu maizi n'omu bantu ebiine eshagama erikutagata. Baabugana
 enyamaishwa bairuka. RT: enyamaiswa. bg: [enyamaishwa].
enyama-nkuru [enyama-nkuru] z. reb: ENKOKO-NKURU km: enkoko-nkuru. bg:
 [enyama-nkuru].
enyambukiro [enyambukiro] z. Omwanya ogu orikwambukiraho amaizi. Yaaba
 naaza seeri-mayanja, kwonka yaashanga aha nyambukiro amaizi gaijwire
 yaagaruka. bg: [enyambukiro].
enyamurimi [enyamurimi] z. Akakooko karikurya eby'okurya by'emizi nka
 muhogo, ebitakuuri n'ebindi, kandi nikatuura omu itaka. Baasiiba
 nibahinga enyamurimi. bg: [enyamurimi].
enyamutsimbi [enyamutsimbi] z. Akakooko kakye munonga karikuguruka
 karikushohoza eifuro ririkunuuka kubi, kaagira ekyakakanga. Naakwata
 nyamutsimbi ntagimanyire yaanuka omu ngaro. km: akanyamutsimbi. bg:
 [enyamutsimbi].
enyamwenga [enyamwenga] z. Akazimba keetugutsire, akareetwa okukuubana
 kw'emibiri; karimu orwizi kandi nikashaasha namunonga. Arwaire
 enyamwenga omu ngaro. bg: [enyamwenga].
enyamwonyo [enyamwônyo] y. Ekitookye eki barikurya. Yaaza omu rutookye
 kurondayo enyamwonyo y'okuteekyera abaana. RT: enyamunyu. fum:
 Enyamwonyo ku ekura eriibwa. bg: [enyamwonyo].
enyana [enyána] z. Omwana gw'ente ogutakakuzire. Bamujugiise enyana
 itaano hamwe n'enumi emwe baabona kumuha omukazi. reb: ENCWAMUTWE RT:
 enyana. bg: [enyana].
enyana-yaawe [enyana-yaawe] kb. Ekigambo eki omuntu arikugamba yaaheza
 kuremwa kwita ekishaakuzo yaaba arikwenda ngu bamugambire ekiito. Toora
 enyana-yaawe.
enyanga [enyanga] z. Eibaare eririkuba rikondami, rikozire nk'enju nari
 eriine omwanya ahansi yaaryo, ogu ebintu birikubaasa kutuuramu.
 Baaringuriza omu nyanga y'eibaare, baareebayo ekijoka kihango, bairuka
 nibaateera enduuru. bg: [enyanga].
enyanga-kugambirwa [enyanga-kugambirwa] kb. Omuntu otarikukuratira ebi
 baamugambira nari kwanga ebi barikumuhabura. Ogwo mwana akaba enyanga-
 kugambirwa yaaba ekihaze ekyamurugiiremu baamwita. gyer: ENTAHURIRA.
 fum: Enyaga-kugambirwa eguubwa yaabona. bg: [enyanga-kugambirwa].
enyangi [enyangi] z. Akanyonyi kakye karikwera akakira kuriira omu nte.
 bg: [enyangi].

enyangizi [enyangizi] y. Omuntu otarikwendeza mutaahi we ebirungi.
 Omushaija ogu n'enyangizi, akaremesa mutaahi we omurimo. km: omwangizi.
 fum: Enyangizi ekunagisa ebyawe. bg: [enyangizi].
enyangwa-kazi [enyangwa-kazi] y. Omukazi orikuba oyangirwe iba, kaingi
 atarikumufaho. Kenyonyoozi akaba enyangwa-kazi. reb: ENGUNGWA bg:
 [enyangwa-kazi].
enyanja1 [enyanja] z. RT: enyanja. bg: [enyanja]. 1) Amaizi maingi
 munonga ageeteeraine omu mwanya gumwe ahu ebihangirwe bimwe
 birikutuura. Baagyendera omu bwato bw'aha nyanja. 2) Omwanya oguri
 ahagati y'amakoome nari amateere g'entabire. Efuka ekatsigara omu
 nyanja y'amakoome. gyer: ENGYEZI.
enyanja2 [enyanja] z. Ebintu nari abantu bingi beerundaine hamwe.
 Baashangayo enyanja y'abantu. koz: amakuru g'omuguutuuro. bg:
 [enyanja].
enyanjazo [enyánjazo] z. Akooma k'obwino aku bakoresa kushanja nari
 kwanjara eitaka nari kurundaanisa ebinyaatsi n'ebindi. Yaaza kubiba
 oburo, yaatwara enyanjazo. reb: AKAKUNDUUZO bg: [enyanjazo].
enyano [enyano] z. bg: [enyano]. 1) Omwanya gw'ahagati y'enkumu.
 Arwaire obuhere omu nyano. 2) Ebiina by'ahaifo y'amaraka ahu
 garikukwatanira n'amabega n'ekifuba. Endwara eyaamukwatsire
 ekamureetera enyano zaareebeka.
enyanyima [enyanyima] y. Amate agarikukurata omuhondo. Amate g'enyanyima
 tigarikununguna nk'omuhondo.
enyarubabi [enyarubabi] y. Enjoka erikushusha ebinyaatsi bibisi. Nibagira
 ngu enjoka y'enyarubabi yaakuruma teine mubazi gurikutamba obushegu
 bwayo. bg: [enyarubabi].
enyarukyenkye [enyarukyénkye] z. Enjoka nkye ndaingwa erikushangwa
 ahantu hoomookire nk'omu rushozi, n'omu binyaatsi by'emburara.
 Enyarukyenkye yaamuruma baamutwara omu irwariro. bg: [enyarukyenkye].
enyarwera [enyarwéra] z. Obutuzi bukye burikwera bwingi munonga aha
 kikungu ky'enkyebebe, niburiibwa abantu. bg: [enyarwera].
enyataniro [enyátaniro] z. Orusharasharo ahu omuntu ayatanira eitaka nari
 ekibanja n'ondiijo. Irooko oteme ekitookye ekiri aha nyataniro. bg:
 [enyataniro].
enyatano [enyátano] z. Obugarukiro bw'ekintu nk'eitaka. Akabyara
 oruyenje hamwe n'emigorora omu nyatano y'ekibanja kye. bg: [enyatano].
enyawaawa [enyawaawa] z. Ekinyonyi kihango kirikwiragura, ky'omunwa
 muraingwa; nikikira kurya eminyongororwa. Enyawaawa neekunda
 eminyongororwa. reb: ENYONYI bg: [enyawaawa].

enyaweera [enyawééra] z. Ekishaka eki bagira ngu nikiha emigisha. Yaaza
 ow'omufumu, yaamuha enyaweera. bg: [enyaweera].
enyebembezi [enyebembezi] z. Ekigambo ekyebembera eiziina nari ekindi
 kigambo. Omu, owa, n'ebindi n'enyebembezi omu rurimi oru. bg:
 [enyebembezi].
enyegamo [enyegamo] z. bg: [enyegamo]. 1) Akarago karungi karukirwe
 n'enkyenzi nari engaaga ak'okwetwekyerera aha mutwe omu njura nari omu
 mushana. 2) Orutimbe nari omukingo. 3) Obukofiira obukozirwe omu
 binyaatsi oburikujwarwa obwishiki buto bw'abahima.
enyegyesa [enyegyesa] z. Omuringo gw'okushomesamu abeegi. Ahabw'abaana
 kuba baingi omu mashomero, enyegyesa hati nayo ekahinduka. RT:
 enyegesa.
enyeiganja [enyeiganja] y. Enyamaishwa eziri omu ruganda rw'endyanyama
 z'ebyara birikwehinya, nk'enjangu, engwe, ekicuncu n'ezindi. Ekicuncu
 n'emwe aha nyamaishwa z'enyeiganja. bg: [enyeiganja].
enyemera [enyémera] z. Enyamaishwa eri omu ruganda rw'esirabo, enuuma
 kwonka yo ni mpango. bg: [enyemera].
enyemereire [enyemereire] y. Rumwe aha miringo y'empu ezi aba kare
 baabaire bajwara. bg: [enyemereire].
enyemibwa [enyémibwa] y. Ente nungi erikuhita ezindi. Aine enyemibwa
 ishatu. bg: [enyemibwa].
enyerere [enyerére] z. Akantu kakozirwe omu bwoshe bw'embuzi n'akooma
 kakwegire aku aba kare baababire bajwara aha mikono n'aha maguru.
 Ajwaire enyerere nyingi aha maguru. koz: ekyakare. bg: [enyerere].
enyibano [enyibano] y. Ebintu ebi omuntu aibire aha bandi. Ezo mpare ezi
 arikujwara n'ez'enyibano. bg: [enyibano].
enyikiriza [enyikiriza] z. Omuringo ogu omuntu arikwikirizamu Ruhanga we.
 Abantu boona tibaine enyikiriza emwe. RT: enyikiriza.
enyima [enyima] p. Ekicweka nari omwanya ogushungaine n'omumaisho.
 Bakamutsiga enyima, yaashanga baagyenzire. RT: enyuma.
enyindo [enyîndo] z. Ekicweka ky'omubiri ekiri aha mutwe. Nikyo kihwera
 omuntu kukaga, kwitsya, kufuna, n'ebindi. Bakamuteera entomi y'enyindo,
 zaagaba. RT: enyindo. bg: [enyindo].
enyineemwe [enyinéémwe] z. bg: [enyineemwe]. 1) Abaana abarikuzaarwa
 omukazi omwe. Aba baana n'enyineemwe. 2) Abaana abu ba nyina
 barikuzaarwa hamwe. fum: Enyineemwe zirwana nizoorekana ebiina.
enyogombwa [enyogombwa] z. reb: KANYOGOMBWA km: kanyogombwa. bg:
 [enyogombwa].
enyogori [enyogori] z. Obukooko bukye burikwera burikuzaarirwa omu bintu
 ebijunzire byonka. Akashanga omuyembe gwe gurimu enyogori. Enyogori
 emwe yaareebeka omu bintu bijunzire, nihaba harimu ezindi nyingi. reb:
 ENJOGONYO bg: [enyogori].
enyohoore [enyohóóre] z. Entabire ei bashaarwiremu ebitakuri. Twashanga
 bariisiize omu nyohoore. bg: [enyohoore].
enyoko [enyóko] y. Enyamaishwa nk'embuzi nari ente erikuzaara abaana
 baingi omurundi gumwe. Embuzi egi n'enyoko, buri kuzaara neezaara
 abaana babiri. bg: [enyoko].
enyomyo [enyómyo] z. RT: enyomyo. bg: [enyomyo]. 1) Ekiti ekiri
 nk'omusingye gw'endiijo miti y'ahaiguru. Nkamushanga ayegamiire enyomyo
 y'orugambiro. koz: NK. 2) Ekiti eki barikutegyesa ebintu nk'emitumba
 ngu etagwa. Ekitookye baakitamu enyomyo mpango. gyer: ENKINGI;
 ENTEGYERO.
 enyomyo y'orugambiro Omuringo gw'enyomyo omu nyombeka eya kare.
 Ekiti ekisimbire omu nju kirikukwata aha mutwe gw'enju eki nyineeka
 arikwegamira yaaba naagamba n'abantu b'omu nju ye nari n'abagyenyi.
enyondo [enyondo] z. Ekyoma ky'omutwe gurikuremeera n'omukono
 ekirikukoresibwa kuteeza ebintu nk'emisimaari nari kuhondesa amabaare.
 Amabaare agu arikuguza naagahondesa enyondo. RT: enyondo. fum: Kakuru
 takurirwa, enyondo tekurira eibaare. bg: [enyondo].
enyongarwizi [enyongarwízi] z. Obukooko burikwiragura, nibuguruka
 n'amapapa bwine omubiri gurikuterera kandi gurikukwengyengyeta, bukira
 kuba nibuzaanira aha mutwe gw'amaizi nk'omu iziba. Enyongarwizi
 yaamutsiga. km: enyongorwizi. bg: [enyongarwizi].
enyongore [enyóngore] z. Omwishiki murungi munonga. Rwakibikindi aine
 abaishiki shi, n'enyongore! bg: [enyongore].
enyongorwizi [enyongorwîzi] z. reb: ENYONGARWIZI km: enyongarwizi. bg:
 [enyongarwizi].
enyongyerero [enyongyerero] z. Ekintu eki bata aha kindi kukikanyisa.
 Baitu we ogwo otarikwenda nyongyerero, akaba ata? cob: Omukaikuru
 akanyaara omu nyanja, ati: "Enyongyerero teba nkye". bg:
 [enyongyerero].
enyongyezi [enyongyezi] z. Ekigambo ekirikushoboorora omuringo gw'ekintu
 ekirikugambwaho omu kibazo. Omu rubazo rwe, hakaba harimu enyongyezi
 nyingi. RT: enyongezi. bg: [enyongyezi]. [ebik: Omu kibazo "omuntu ogu
 ni murungi", ekigambo 'ogu' nikishoboorora omuntu, (nikikyongyeraho
 amakuru); mpaho kyetwa enyongyezi.]
enyongyezo [enyongyezo] z. Akasiimo akaheebwa omuntu oine eki yaagura nari
 eki yaatwara. Obu yaagura ebihimba, bakamuha enyongyezo nyingi. RT:
 enyongyeza. bg: [enyongyezo].
enyonjo [enyônjo] z. Obumuga bw'omuntu oburikugondeka oruti
 rw'omugongo. Omushaija ogwo enyonjo akagitungira bukuru. reb: EIBANGO
 bg: [enyonjo].
enyonto [enyônto] z. Omunwa gw'eibeere. Yaamuruma enyonto y'eibeere,
 yaamuteera. RT: enywanto. bg: [enyonto].
enyonyi1 [enyonyi] z. Ekihangwa ky'amaguru abiri ekiine amapapa
 n'amooya, ekirikugurukira omu mwanya. Yaakwata enyonyi eine akasanga,
 aha buso. RT: enyonyi. fum: Akanyonyi katagyenda, tikamanya ahu
 bwezire. bg: [enyonyi].
 Amaziina g'enyonyi
 - Akaanirampanga
 - Akaca
 - Akaca-ruhuura
 - Akacuga*-muyaga
 - Akacwankoni
 - Akafunzi
 - Akaiba
 - Akakubampanga
 - Akanyaanyanja
 - Akanyamuhebe
 - Akanyarukira
 - Akarya-bunuunu
 - Akashayaaya
 - Akatenteberera
 - Akayoogyera
 - Bwiraninkonda
 - Eishamba
 - Ekibandamizi
 - Ekihanda-mashongo
 - Ekihihizi
 - Ekihuhura-buhuta
 - Ekihuunyira
 - Ekihwezabwira
 - Ekiisha-mutuutu
 - Ekijenjegyere
 - Ekijojongoro
 - Ekikoona (omukoona)
 - Ekinyamashongo
 - Ekinyankwanzi
 - Ekinyawaawa
 - Ekirogorogo
 - Ekisha-mutuutu
 - Ekishoha
 - Ekishomabwire
 - Ekishura-nseenene
 - Ekishwa
 - Ekisyokori (Ekityokori)
 - Ekiteera-nkumba
 - Ekitenteberera
 - Ekiyoyo
 - Ekyanira
 - Empungu
 - Encakaara
 - Endiisa
 - Enkanga
 - Enkomangwa
 - Enkombe
 - Enkongoro
 - Enkooherwa
 - Enkooreerwa
 - Enkorongo
 - Enkushu
 - Enkwengye
 - Enkyonkyori
 - Enshondokozi
 - Entaratambi
 - Entega-kariija
 - Entega-nkanja
 - Entendegyere
 - Entiitiri (Entiritiri)
 - Enturature
 - Entuuha
 - Entyazo
 - Enyakabaka
 - Enyangi
 - Enyanikira
 - Enyawaawa
 - Enyonza
 - Enzo
 - Esasi
 - Eshega
 - Kaamugi
 - Kaamugyeregye (Kaamutagyengyera)
 - Kaamunywamaizi
 - Kaamushungushungu
 - Kaamuzinzi
 - Kaanyonza
 - Kaanywa-taabe
 - Kagoma
 - Kankomangwa
 - Kanyaamunyu
 - Kanyamushungushungu
 - Kanyanyanja
 - Karoori
 - Kasuku
 - Koogoro
 - Mareere
 - Minioka
 - Nyamunjuuri
 - Nyamurunga
 - Omuryamba
 - Omurya-njoki
 - Omushure
 - Omuyoorwa
 - Omuyoya
 - Omwangangye
 - Orukaakaare
 - Orushura-eibiba
 - Orushwaigo
 - Oruyongoyongo
 - Rushorera
 - Shanjagahore
 - Waihuri
 - Wanganga

 enyonyi2 [enyonyi] z. Ekiiruka ekigyendera omu mwanya ekirikutwara
 abantu n'ebintu. Nyowe ou orikureeba, tinkagyenderahoga omu nyonyi. RT:
 enyonyi. bg: enyonyi.
enyonyo [enyonyo] z. Enjuma nkye munonga z'ebihingwa nk'ebinyoobwa
 n'ebindi, ezirikuba zitakuzire gye nari zirwaire. Reka kubitwara byona,
 okantsigira enyonyo zonka. Ebihimba byangye bangire kubigura ngu
 n'enyonyo. bg: [enyonyo].
enyonyoozi1 [enyonyóòzi] z. Obuntu burikwakira ahaiguru omu bicu
 nyekiro. Abakugu abarikushoma eby'omu mwanya nibagira ngu enyonyoozi
 emwe ni mpango kukira ensi yoona. RT: enyunyuuzi. bg: [enyonyoozi].
enyonyoozi2 [enyonyóòzi] z. Akakooko karikwiragura kaine akataara aha
 kibunu akarikwaka nyekiro. Enyonyozi nizikira kuba niziguruka omu kiro
 haaba hariho omwirima. RT: enyunyuuzi. bg: [enyonyoozi].
enyonyoozi3 [enyonyóòzi] y. Omuntu okukira munonga omwishiki nari
 omukazi oboneire munonga. Ninteekwa kushwera ogu mwishiki. Ni murungi
 shi! N'enyonyoozi. bg: [enyonyoozi].
enyonza [enyonza] z. Erindi iziina ry'amayonza. bg: [enyonza].
enyoreki [enyóreki] z. Omuringo gw'ekigambo ekikoresibwa kworeka ekintu.
 reb: ENYONGYEZI; ENTSIGWA bg: [enyoreki].
enyorozi [enyorozi] z. Akakooko karikwenda kushusha enyogori,
 akarikuruma abantu. Ku orikubyama omu nju y'endofa, enyorozi
 nizikuruma. bg: [enyorozi].
enyoshe [enyóshe] z. Amaarwa nari obushera obutwiremu, burikushaariira.
 Yaanywa obushera bw'enyoshe, yaasinda.
enyugunyu [enyúgunyu] z. reb: AMANYAANYA RT: enyugunyu. bg: [enyugunyu].
enyuguta [enyúguta] z. Obumanyiso obu twejunisa kukora ebigambo. Eiziina
 rye, ririmu enyuguta ina zonka. RT: enyuguta. bg: [enyuguta].
enyundo [enyundo] z. reb: ENYONDO bg: [enyundo].
enyungu1 [enyúngu] z. Ekikwato ky'omu maka ekibumbirwe, ekiri omu
 miringo etari emwe kurugiirira aha mugasho ogu kikorairwe. Enyungu
 yaayeteera ahansi, yaayatika. RT: enyungu. fum: Enyungu etooshire aha
 mahega nizo ngusyo. bg: [enyungu].
enyungu2 [enyúngu] z. Ekintu kikozirwe omu ibumba nari omu biti kiine
 orushekye rw'ekiti eki batamu etaabe n'omuriro bakareetsa. Yaaronda
 enyungu ye ngu areetse, yaabura. RT: enyungu. bg: [enyungu].
enyungu-egoya [enyungu-egóya] z. Enyungu ei bagoyamu oburo. Enyungu-
 egoya baagyata.
enza* [enza] z. Obwoya oburikumera aha kiinyi. Omushaija ogwo enza ze
 zikakura baazishara kifuba. RT: enza.
enzaakwahwa [enzaakwahwa] z. Obwoya burikumera omu kwahwa. Baamugira
 ngu atege enzaakwahwa yaayanga.
enzaarira [enzáárira] z. Obukooko burikushusha kanyananga nari obuniini,
 oburikurya amababi g'ebimera. Enzaarira ti zaarya mikamba
 n'ebishogashoga, ziine eki zirikuronda. bg: [enzaarira].
enzaarwa [enzáàrwa] z. bg: [enzaarwa]. 1) Abantu abazaariirwe omu
 mwanya, ekyaro nari ihanga eri barikuba barimu. Omwana ogwo n'enzaarwa
 yaaha. 2) Ekintu ky'obuhangwa bw'omwanya kandi ekya butoosha. Hati
 haaza kukurataho ekizino ky'enzaarwa.
enzamba [enzâmba] z. Ekikwato kikozirwe omu mahembe, ekikoresibwa kweta
 abantu kuza kukora ekintu nari ekikoresibwa omu kweshongora. Ku
 baahurira enzamba, boona baija. bg: [enzamba].
enzaza [enzaza] z. Enyamaishwa erikushusha esirabo, eine otuhembe
 tukye. Eriizooba tusiibire tuhiigire, enzaza. bg: [enzaza].
enzibuuru [enzíbuuru] z. Ekintu kyona ekirikukwatira nk'amakanca.
 Enzibuuru y'obuhura neekwatira munonga.
enziga [enzíga] z. Ekicweka ky'ekiiruka nk'egaari ekirikuguma
 nikyehindura kikwaitse ahansi, kikareetera ekiiruka kugyenda. Egaari
 egi eine enziga mpango. gyer: OMUPIIRA. bg: [enziga].
enzigu [enzigu] z. Okuhoora enzigu: Okuhurira nooyenda kukora kubi
 omuntu, orikumwihura ekibi eki yaakukozire. Akamwita arikuhoorera
 omurumuna enzigu. RT: enzigu. bg: [enzigu].
enziguuruko [enziguuruko] z. Omuhanda nari enkuuto erikugyenda
 neeyezigoora. Emihanda eza owaabo yoona, n'enziguuruko. bg:
 [enziguuruko].
enzigye [enzigye] z. Obukooko burikuriibwa, burikushusha nk'ebiharara
 burikugyenda buri bwingi omurundi gumwe; nibukira kushiisha munonga
 emisiri. Enzigye nizirya buri kimwe eki zaabona. RT: enzige. bg:
 [enzigye].
enziika [enzííka] z. Ekiniga nari omutima mubi ogu omuntu arikuba
 ainiire ondiijo, owaamukoreire kubi, kumara obunaku buraingwa. Ogwo
 mugurusi naakunda kubiika enziika, aha mutima.
enzika [enzika] z. Enziro ezihatama omu nono z'enkumu nari aha mubiri.
 Tindikwenda kurya n'ab'enzika z'ebyara.
enziku [enzíku] z. Oburwaire obureetwa omu kushambana, obureeta
 okuhuuhuuta n'amahira omu bicweka eby'enshoni kandi oburikubaasa
 kureetera omushaija kwigara enshekye n'omukazi kuremwa kuzaara. Omukazi
 we akamuturira enziku. RT: enziku.
enzimbira-busha [enzímbira-busha] z. Akantu kari nk'engurukira akarikukira
 kushangwa aha kiti kyomire. Bagira ngu nibakashandaga abantu abarwaire
 ebihuute. Ku bamushandagire enzimbira-busha, yaakira. bg: [enzimbira-
 busha].
enzinduka [enzinduka] z. Enkojo ezirikutsigara aha mubiri gw'omuntu yaaba
 akiruukire ebitojo. Aine enzinduka aha maisho. bg: [enzinduka].
enzira-kareju [enzira-kareju] z. Omutsigazi muto w'amaani otakamezire
 obureju. Petero akagyenda n'abasigazi enzira-kareju. km: embura-kareju.
 bg: [enzira-kareju].
enziro [enzíro] z. RT: enziro. 1) Oburofa oburi aha kintu kigubire.
 Omwana yaaba aine enziro aha maisho baamunaabisa. 2) Omwika
 gurikwiragura ogukwatira aha bintu, nk'enyungu, n'ebindi. Baayesiiga
 enziro z'enyungu.
enzirwa [enzirwa] y. Omuntu ou abandi batarikukunda kukwatanisa nawe,
 orikutuura naatongana. Ogu mukazi n'enzirwa. bg: [enzirwa].
enzito [enzito] z. Akakooko kakye akarikutaaha omu bigyere by'abantu
 kakakuriramu. Arwaire enzito. koz: KI. gyer: OMURA. bg: [enzito].
enzizi [enzizi] z. Obuhuta nari ekironda kihango ekirikutwara obunaku
 kukira. Omwana ogwo akarwara ekironda, kyahinduka enzizi. bg: [enzizi].
enzonzya-mutima [enzonzya-mutíma] z. Enaku erengyesereize. Ab'oweeye boona
 ku baamuhweireho yaaba enzonzya-mutima.
enzuuhe [enzuuhe] z. reb: ENJUUHA bg: [enzuuhe].
epa [épa] z. Omukazi otaine mabeere. Akashwera omukazi w'epa, yaamara
 yaamubinga. km: epu.
epataasi [epatáàsi] z. Ekyoma eki ababaizi beejunisa kutimba ebiina omu
 mbaaho ezi barikwenda kuteerana n'ezindi. Omubaizi w'enshekuro tatsiga
 epataasi enyima. gyer: OMUTWERO.
eraaba [eraaba] z. Ekiti kirikushushana n'ekisiru eki bagira ngu
 nikikora nk'omubazi gw'amatungo kwenda ngu ganie amashe goorobi.
eragu [erágu] z. Akati kakye karaingwa k'otutakuri akarikukira kumera
 omu rutookye.
eranda [eranda] z. Ekyoma eki omubaizi arikukoresa kuharagata embaho
 ngu zitereere. Ababaizi baingi obwahati tibakibaijisa eranda y'emikono,
 nibakoresa ey'amashanyarazi. RT: eranda. bg: [amaranda].
erazi [erázi] z. Ekishaka ekimera omu migongo, eki bamwe bajumburira
 abaana baaba nibariibwa omunda.
ereegano [ereegano] z. reb: ENJUBA
ereka [ereka] z. Ekimera kiine engingo aha mpimbi n'amababi
 gagangaire mahango. Nikikoresibwa kunaaba amakanca, waaheza kuhaata.
 Bakahaata ebitookye, baanaabisa ereka.
erende [erende] z. Amaarwa nari obushera oburikuba busisikaire
 burikukururuka. Yaamuguza erende y'amaarwa.
eri1 [eri] s. reb: EKI bg: [aga].
eri2 [eri] s. reb: KIRI bg: [ziri, gari].
eriigyenda [eriigyenda] p. Ebiro ebi. Eriigyenda, enjara ekateera.
eriino [eríìno] z. Ekicweka ky'omubiri ekiri omu kanwa ekirikushusha
 nk'eigufa kandi ekyejunisibwa omu kuruma n'okufutana. Aine amaino
 mahango. RT: eriino. fum: Ku ohwa amaino, ohwa amairu. bg: [amaino].
eriisho [eríísho] z. bg: [amaisho]. 1) Kimwe aha bicweka by'omubiri
 ekirikwejunisibwa omu kureeba; nikishangwa aharuguru y'enyindo omu
 bantu n'ebinyamaishwa by'emiringo mingi. 2) Ekicweka ky'ekintu kyona
 ekirikureebeka nk'eriisho. reb: AMAISHO 1 RT: eriiso. fum:
 Nyantagambirwa akarya eriisho rye. Nyantahurira akarya eriisho rye.
eriisho rya kibunu [eriisho rya kibúnu] z. Akaina ak'aha nyugunyu
 y'omuntu, okukira munonga abaana. Omwana murungi agomokire, naaba aine
 amaisho ga kibunu. bg: [amaisho ga kibunu].
erooro [eróóro] y. Omukyene oine enaku nyingi kandi arikureebeka kubi
 ohwaire aha magufa. Omu kyaro ky'owaabo, hariyo obwana bw'erooro
 bwingi. bg: [erooro].
eruguru [eruguru] p. Aha mutwe gw'ekintu. Yaamutuma ngu aze eruguru
 y'enju aiheyo ekitookye. RT: eruguru.
eruuru [erúúru] y. Ekintu kirungi nari ky'omugasho muhango munonga.
eryabo [eryabo] s. reb: EKYABO bg: [agaabo].
eryagwo [eryágwo] s. reb: EKYAKYO bg: [agaayo].
eryaitu [eryaitu] s. reb: EKYAITU bg: [agaitu].
eryanda [eryanda] z. Ekintu ekiine amaani g'amashanyarazi, eki
 barikukoresa kumurikisa. Aguzire amanda g'okukoresa omu bugyenyi. RT:
 eryanda. bg: [amanda].
eryandaazi [eryandáázi] z. Akagaati kakye k'akabumburi kakozirwe omu saano
 y'engano n'amajuta. bg: [amandaazi].
eryangye [eryangye] s. reb: EKYANGYE bg: [agangye].
eryanyu [eryanyu] s. reb: EKYANYU bg: [agaanyu].
eryato [eryáto] z. Ekintu ekibaizirwe omu mbaaho kirikugyendera aha
 maizi; kikoreesibwa abajubi b'eby'enyanja hamwe n'abarikugyendera aha
 maizi. Bakwatsire eryato riijwire magyendo aha mwaro. RT: eryato. bg:
 [amato].
eryawe [eryawe] s. reb: EKYAWE bg: [agaawe].
eryaya [eryaya] z. reb: AMAAYA bg: [amaaya].
erye [orye] s. reb: EKYE bg: [age].
eryo [eryo] p. Okukorera eryo: Okukora ekintu otakyeteireho. gut:
 'Okugambira eryo.'. Emirimo akafa kugikorera eryo.
eryogi [eryôgi] z. reb: AMOOGI bg: [amoogi].
eryoshe [eryôshe] z. reb: AMOOSHE bg: [amooshe].
eryoya [eryóya] z. Kimwe aha bintu ebirikumera aha mibiri y'ebinyonyi.
 Enyonyi ezimwe zigira amooya garikwera. bg: [amooya].
eryozi [eryôzi] z. Ekijuma kirikwera aha rutetera ekiine entetera
 omunda, kirikuriibwa. Omuhara we akaija atuzindukiire yaatureetera
 amoozi. koz: KI. bg: [amoozi].
esaabuuni [esaabúùni] z. Ekintu kirikubimba eifuro ekirikwejunisibwa omu
 kwozya ebintu n'okunaaba. Ente yaarya saabuuni, yairukana. bg:
 [esaabuuni].
esaano [esaano] z. Ebintu ebi baiha omu bihingwa by'enjuma, byaheza
 kuseebwa nari ebiba nibikunkumuka omu biti byaba bibungirwe nainga aha
 mapapa g'ebihuguhugu. Aha bugyenyi bw'okuhingira omuhara, bakamureetera
 esaano nyingi y'oburo. Omuhara amuzindukiire ekiibo ky'esaano. RT:
 ensaano.
esaasi [esáàsi] z. Okushaasha oku omuntu ahurira omu mutima gwe,
 yaareeba omuntu nari ekintu kiri omu buremeezi. Akashanga naarira
 yaamugirira esaasi. gyer: EMBABAZI.
esaati [esááti] z. Ekijwaro ky'abashaija ekijwarwa omu bicweka
 by'eruguru, ekiine emihengyere ebiri y'okurabyamu emikono, obumwe
 n'ekitogi n'amapeesha. Esaati ye ni nungi. RT: esaati. gyer:
 EKITAAHIRO. bg: [esaati].
esaatumba [esaatumba] y. Ebintu bingi birundaniire hamwe. Yaaba aine
 esaatumba y'ebijwaro ngu naaza kwozya.
esafuriya [esafuríya] z. Ekikwato ky'omuka ky'okuteekyeramu, ekikozirwe
 omu byoma. Aguzire esafuriya mpango, y'okuteekyeramu aha mikoro. RT:
 esefuliya. bg: [esafuriya].
esande [esande] z. reb: ESHANDE koz: KI.
esanga [esánga] z. Ekintu ky'okwetwekyerera enjura, kikozirwe omu
 bireere nari ebinyaatsi. Esanga zaitu tuzitsigireyo turikugira ngu
 enjura terikuza kugwa. bg: [esanga].
esente [esênte] z. Ekintu ekikozirwe omu byoma nari empapura,
 ekikoresibwa omu bushuubuzi nk'okugura ebintu n'okushashura amabanja.
 Enju ye akagigura sente nyingi munonga. reb: EMPIIHA RT: esente. kom:
 [< Lug. esente]. bg: [esente].
eserere [eserere] z. Ekicweka ky'omuhoro ekishongoize, eki barikuta omu
 kirindi. Eserere y'omuhoro yaamucumita ekigyere kyazimba. bg:
 [eserere].
eshaabo [eshaabo] z. Eshonde ejwangaine n'obubi bw'enyamaishwa z'omu
 bantu. Ahikire omu kyarire yaashanga kyona kiijwire eshaabo.
eshaaha [esháàha] z. RT: esaaha. bg: [eshaaha]. 1) Omwanya
 ogurikwingana edakiika nkaaga. Bamuhaire omubazi ogwo ngu agume agunywe
 ahaanyima y'eshaaha ishatu. 2) Ekyoma nari ekikwato ekirikukoresibwa
 omu kubariirira amagingo. Omukazi ogwo aine eshaaha nungi. Yaagura
 eshaaha y'okuguma naareeberaho.
eshaami [eshaami] z. reb: ENSHAMBI koz: KI.
eshaamwe [esháàmwe] z. Ekimera ekirikumera omu rushozi kirikuteera
 ebirabyo bya kinekye. Nibasiiba nibaronda ebirabyo by'eshaamwe. bg:
 [eshaamwe].
eshaara [esháàra] z. Ebigambo ebyaturwa nari ebishomwa by'okushaba,
 kusiima nainga kusingiza Nyamuhanga. Ruhanga akahurira eshaara ze
 yaabona omukozi. RT: esaara. kom: [< Oruharabu. sara]. bg: [eshaara].
eshabago [eshábago] z. Esohaani z'okuriiraho zikozirwe omu ibumba
 ryokize. Baamuheera eby'okurya omu shabago. bm: [orushabago].
eshabari [eshabari] z. bg: [eshabari]. 1) Okuteera eshabari:
 Okubashurira ekyara aha kintu, okukorwa omuntu yaakwatanisa ekyara
 kishaija hamwe n'ezindi nkumu. Ogu mwana n'endahuzi, naakira kuteera
 bagyenzi be eshabari. 2) Eiraka erihurirwa ekiharara kyarasha n'otuguru
 twakyo otw'enyima nk'omuringo gw'okwerinda abazigu. Akakwata ekiharara
 kyamuteera eshabari.
eshabwe [eshábwe] z. Eky'okurya nk'emboga ekirungirwe kuruga omu majuta
 g'ente n'omwonyo gwa mahonde. Aha bugyenyi bwe, bakarunga eshabwe.
 gyer: KAARWEZA.
eshagama [eshágama] z. Ekintu ekiri nk'amaizi ekirikutukura,
 ekirikushangwa omu nyamaishwa, abantu n'enyonyi. Baamuteera entomi,
 yaajwa eshagama. RT: esagama.
eshaija [eshaija] z. Amate makye, agatsigara omu kyanzi. Omu kyanzi
 ashangiremu eshaija, yaagijwanzya n'amacunda.
eshamba [eshamba] z. Omubazi gw'ekishaka ogu barikuheereza omukazi ngu
 arahukye kugira ebisha by'okuzaara.
eshambe [eshâmbe] z. Akababi k'embumburi y'omugusha akarikukura kaine
 eihembe. Omugusha mwingi gwine eshambe. bg: [eshambe].
eshande [eshande] z. RT: esande. rug: NK. 1) Obunaku oburikwingana
 ebiro mushanju. Bakamara eshande ishatu nibaza omu iramizo. 2) Eizooba
 rya mushanju omu saabiiti. Buri shande naaza omu iramizo kushaba.
eshando1 [eshando] z. Ekyara ky'enkoko y'enshaaki eky'enyima. Enshaaki
 emera eshando yaakura. km: orushanduzo. bg: [eshando].
eshando2 [eshando] z. Enkoni y'obutaagi bubiri aha mutwe ei abagurusi
 n'abakaikuru bagyenderaho. Baitu tompa eshando yangye nkaruga aha? bg:
 [eshando].
eshando3 [eshando] z. Akooma kaine amaino maingi akarikukoresibwa
 kushanja entabire. Yaareeta eshando kushanjisa entabire ye. bg:
 [eshando].
eshanduukye [eshandúùkye] z. RT: esanduuku. bg: [eshanduukye].
 1) Ekintu kikozirwe omu biti, ekyoma, omwenda n'ebindi
 ekirikwejunisibwa omu kutwara nari kubiikamu ebintu. Omwana ku abaire
 naahuumuruka, ishe yaamugurira eshanduukye y'okuguma naabiikamu ebintu
 bye. 2) Ekikwato ekikozirwe omu mbaaho eki barikuziikamu abafu. Mukuru
 w'eishomero bakamuziika omu shanduukye nungi munonga.
esheegu [esheegu] z. Akantu kagufu karikushusha omukuri aku
 barikuteerera omu ngaro k'okushendekyereza amaraka omu kweshongora.
 Nibakakora omu rugano nari omu ihembe ry'embuzi. Bakabazibira kuteera
 esheegu ngu batayomberera abandi. gyer: EKIKOOBE. fum: Esheegu
 y'enyegano ehonora omunwa. bg: [esheegu].
eshenda [eshênda] z. Ekimera ekiine obujuma burikutukura nari bwa
 kinekye bwaba buhiisize; nibushaarira munonga kandi abantu abaingi
 bakira kubuta omu by'okurya baaba nibarya. Yaarya eshenda, yaamuza omu
 maisho. bg: [eshenda].
esheshe [esheshe] z. Endwara ereetera omuntu kwirukana eshagama. Abantu
 baingi baitsirwe esheshe.
esheshemi [eshéshemi] z. Orufuzi omuntu agira yaaba naayenda kutanaka,
 nka yaaba arwaire nari yaareeba ekintu ky'ekirofa. Shwenkuru ku
 yaagizire esheshemi, yaareesa enyungu ye.
eshinya [eshinya] z. reb: ENSHENYA bg: [eshinya].
eshinyanya [eshinyanya] z. reb: ESHINYANYI koz: NK.
eshinyanyi [eshínyanyi] z. Omwanya gw'obuzaariranwa nari gubangirwe
 ogurikushangwa ahagati y'amaino g'omuntu namunonga amahango abiri
 ag'oruguru. Eshinyanyi ye neeshusha ekyasha. reb: ENSHANYANYA RT:
 ensinyanyi. gyer: EMBANGISANO. km: enshanyanya. bg: [eshinyanyi].
eshisha [eshîsha] z. Obuntu buri nk'obuhuuzi obushangwa aha ibeere
 ry'ekicoori. Ebicoori byatandika kwomya eshisha.
eshokombwa [eshokómbwa] z. reb: AKAICOKOMBE km: akaicokombe. bg:
 [eshokombwa].
eshonde [eshonde] z. Amaganga gajwangize n'amahurunguru. Yaaza kweya
 eshonde y'embuzi. koz: KI. gyer: ENSHAABO.
eshuuka [eshúúka] z. bg: [eshuuka]. 1) Omwenda muhango muraingwa
 ogukoresibwa nka kimwe aha byeshweko. Eshuuka zangye zikuzire, tiinyine
 ky'okweshweka. Baamuhaire ebihembo bingi birimu n'eshuuka. 2) Omwenda
 muhango muraingwa ogukoresibwa omu kwefubika namunonga omu bakazi.
 Mukaaka naakira kugyenda ayefubikire eshuuka.
eshuura [eshuura] z. 1, 2, 3, 4, 5 n'ezindi, ni zimwe aha shuura.
 Omwana yaaza kwega naaza kugaruka naamanya eshuura. kom: [< Oruharabu.
 sura]. bg: [eshuura].
eshuuruuru [eshuurúùru] z. Ekyoma ky'omunwa muraingwa ky'okutwekyerera
 rwagati, ekyejunisibwa omu kutimba ebiina ahantu ahaine amabaare nari
 ahagumire munonga. Akaba naatimba ebiina hariho amabaare maingi,
 yaakoresa eshuuruuru. bg: [eshuruuru].
eshweta [eshwéta] z. Ekijwaro kirukirwe n'ehuuzi, ekijwarirwa aha mutwe
 gw'ebindi bijwaro omu bunaku bw'embeho. Abantu abamwe tibarikukunda
 kujwara eshweta enjura yaaba neegwa. RT: esweta. bg: [eshweta].
eshwiga [eshwiga] z. Ekika ky'emboga ezirikumera omu ishwa haza
 zirikushaarira. Ninkunda kuriisa eshwiga ebitakuri. Kabarole tukaryayo
 eshwiga. RT: enswiga. bg: [eshwiga].
esi [esi] kb. Ekigambo ekirikukoresibwa omuntu yaaba naayeta embwa. reb:
 KUSUKUSU
esigiri [esigiri] z. Ekikwato ky'omu ka ekikozirwe omu ibumba nari
 ekyoma eki bakoresa kuteeka eby'okurya. Enjura ku egwire, twateeka aha
 sigiri. RT: esigiri. bg: [esigiri].
esiime [esííme] z. Omutima murungi ogurikusiima. Yaamutura esiime.
esiisiri [esiisiri] z. Ekirikurya omutumbi gw'omufu omu kituuro. reb:
 AKASIISIBIRIZI
esika [esika] z. Omugugu ogu omuntu arikukoma, yaaba naayenda
 kugyenda. Omukazi wangye yaakoma esika, yaayangana. bg: [esika].
esikina [esikina] z. reb: AKASIKINO koz: KI. km: akasikino.
esimba [esímba] z. Eiziina eri abahiigi baabaire beeta enyamaishwa
 mpango barikugitsintsina etakaabahurira ekahunga batakagihikire. Aya
 ya! Egi nyamaishwa ei naareeba mutagikyenesa ahakuba n'esimba. bg:
 [esimba].
esimooni [esimóòni] z. Esente z'ekyoma ezirikwingana kimwe kya kabiri
 ky'enushu. Yaayekorera ebikoijo, baamuha esimooni. koz: ekya kare. RT:
 esimooni. gyer: ENUSHU. bg: [esimooni].
esimu [esímu] z. RT: esimu. bg: [amasimu]. 1) Ekyoma ekyejunisibwa
 abantu babiri kugamba hamwe obwo buri omwe ari hare na mutahi we. Esimu
 ye, bagiibire. 2) Empurizana y'aha simu. Ateereire mukuru we esimu,
 yaayanga kurabamu.
esindo [esîndo] z. Omuringo ogu omuntu aba arimu yaaba anywaire
 amaarwa maingi. Anywaire munonga amaarwa, esindo yaamuraaza aha orembo.
esingo [esingo] z. Obuntu bukye bucwanyagurukire kuruga aha kintu
 kihango. Yaayeyerera kubi esingo tiyaahwamu.
esirabo [esirabo] z. reb: ENSHUNU bg: [esirabo].
esohaani [esoháàni] z. Ekintu eki bariiraho eby'okurya, kikozirwe omu
 ibumba, ekirahuri, n'ebindi. Esohaani ye yaayatika. RT: esohaani. gyer:
 ORUSANIYA. bg: [esohaani].
esoosi1 [esóòsi] z. Amazi* g'encwamutwe nari akaana k'embuzi.
 Encwamutwe eine esoosi ekwatiire aha mushumiko.
esoosi2 [esóòsi] z. Akasohaani kakye kakozirwe omu ibumba. Aguzire
 ebikopo ikumu n'esoosi zaabyo. bg: [obusoosi].
esuunuunu [esuunúùnu] z. Ekimera kirikuranda ahansi kiine otumuri twa
 kinekye. Bagira ngu amababi gaakyo nibagakoresa kutamba ekintu.
 Oburabyo bw'esuunuunu ni burungi. bg: [esuunuunu].
etaabe [etáábe] z. Ekihingwa ky'amababi mahango garikushaarira, agu
 barikureetsa. Etaabe ei arikuhinga niyo arikwihamu ebishare
 by'eishomero. RT: etaaba. bg: [etaabe].
 Amaziina g'etaabe
 - Rwabironko
 - Kapoori

etaaho [etaaho] z. Obwina obu barikuta aha kikoomi ky'amakara baaba
 nibagootsya, ngu butaasyemu embeho nari bushohoze omwika. Fumura etaaho
 mpango omu kikoomi, gatayonga. bg: [etaaho].
etaara [etaara] z. Ekikwato eki barikutamu omuzigo ngu kimurikire
 abantu omu mwirima. Etaara yaabo yaahwamu omuzigo. reb: ETABAAZA bg:
 [etaara].
etabaaro [etabaaro] z. Obunaku obu abashaija baabaire bamara nibakorera
 bakama baabo, nari bari aha rugamba. Nibwo yaaruga aha tabaaro.
etabaaza [etabáàza] z. reb: ETAARA RT: etawaaza.
etanuuru [etanúùru] z. Amatafaari gagyerekaine gye, agu barikuza
 kwotsya. Etanuuru egi eine amatafaari maingi. RT: etanuuru. bg:
 [etanuuru].
eteete [eteete] z. Omuteete. bg: [eteete].
eteija [eteija] z. reb: ENTEIJA km: enteija.
eteija [eteija] z. Omwata ogurikukira kumera ahantu hoorobi
 nk'omurutookye; niguranda munonga, gwine engingo n'amaizi
 garikukururuka, kandi tigurikurahuka kwoma. Orutookye rwe, rwijwire
 enteija. bg: [eteija].
etuutu [etúùtu] z. Amaizi agarikuruga omu mubiri ah'abw'ekibiga,
 namunonga omushana gwaba nigujwa nari waakora munonga. Akairuka
 munonga, weena akaba naasheesheka etuutu.
etwara-tugyende [etwara-tugyénde] z. Ebintu bingi ebikwatiirwe hamwe
 ebiine omugasho n'ebitagwine; buri kimwe kyona. Omu kufuruka tihaine
 eki baatsiga, baatwara n'etwara-tugyende yoona.
eyaabo1 [eyáàbo] z. Egabo erikuhaazya abantu b'omuri egyo ka. Ndukira
 ekiibo ky'eyaabo ky'eka y'abantu mukaaga.
eyaabo2 [eyaabo] s. reb: EKYABO bg: [ezaabo].
eyaakwo [eyáàkwo] s. reb: EKYAKYO bg: [azaago].
eyaanyu [eyaanyu] s. reb: EKYANYU bg: [ezaanyu].
eyaawe [eyaawe] s. reb: EKYAWE bg: [ezaawe].
eyaitu [eyaitu] s. reb: EKYAITU bg: [ezaitu].
eyangye [eyangye] s. reb: EKYANGYE bg: [ezangye].
eye [eye] s. reb: EKYE bg: [eze].
eyogooro [eyogooro] z. Orwari rw'abantu baingi buri omwe arikugamba
 ekye. Tinaahurira eki yaagamba, ahabw'eyogooro y'abateeki.
eyojo [eyojo] z. Obunyaatsi burikumera omu mugongo. Nibakira
 kubwarira ahansi. Baaza kuronda eyojo y'okuta omu kibanda, yaabura.
eyojwe [eyojwe] z. reb: EYOJO
ezaabu [ezáábu] z. Rimwe aha mabaare g'obuguzi bwingi, eririkutimbwa
 omu itaka eriine eibara rya kinekye. Buhweju nihatimbwayo ezaabu. RT:
 ezaabu. bg: [ezaabu].

 F - f

f [fá] z. Enyuguta ya mukaaga omu nyuguta za arifu.
fa [fa] p. Omuringo ogw'okukora ekintu oteerarikiriire kindi kyona. Fa
 kwija.
faa [faa] p. Omuringo gw'okukora ekintu otakitaireho mutima. Ka waagyenda
 faa. Ebye, atuura naabikora faa.
fuuti [fuuti] z. RT: fuuti. 1) Orugyero oru bakoresa omu kupima
 oburaingwa bw'ekintu. Mpa fuuti mpimise ekitanda. 2) Ekipimo kya inci
 12.

 G - g

g [gá] z. Enyuguta ya mushanju omu nyuguta za arifu.
gaarubindi [gaarubíndi] z. Ekikwato ky'oburahuri, ekirikuhangusya
 ebirikureebwaekirikujwarwa aha maisho abantu abatarikuhweza gye.
 Akaarwara amaisho baamuha gaarubindi. RT: gaarubindi. gyer: EBIRAHURE.
 bg: [zaagaarubindi].
gavumenti [gavumenti] z. 1) Eihanga n'abantu baaryo. 2) Obutegyeki oburi
 omu ihanga.
gogoro [gogoro] z. Ekitumba nari ekigorogoro kitsimbirwemu ekiti eki
 abaana baabaire bashutamaho kikabasirimura aharikushuuma. Tuze kuvuga
 gogoro. gyer: AKARIINYIRO. bg: [zaagogoro].
gongo [gôngo] y. 1) Enjura nyingi erikugwa ekareeta emitunga.
 2) Omugyenyi mukuru orikukira abandi boona.
gonja [gonja] z. Omutumba ogurikwana ebitookye ebirikuriibwa byokize,
 byamara kusya eminekye. RT: gonja. bg: [zaagonja].
goonya [góónya] z. Ekikooko kirikutuura omu maizi kirikushusha ekinya,
 kwonka kyo ni kihango ekiine omunwa muraingwa, n'omubiri gw'amahwa.
 Baaza kureeba goonya yaamuruma. RT: goonya. bg: [zaagoonya].
goora [goora] z. 1) Akabonero akabarikubarwa abarikuzaana omupiira
 baamara kuywaisa bataahi baabo. 2) Ebikondo bibiri ebirikusimbwa omu
 kishaayi ky'okuzaanirwamu omupiira, ahu abazaani barikuba nibateeba.
gunyweka [gunywéka] y. Omuntu orikukunda amaarwa munonga buri shaaha
 orikuba asinzire. Omukazi we akaba gunyweka. gyer: NTABO-YAAGO. bg:
 [baagunyweka].
guri [guri] s. reb: KIRI bg: [eri].
gwona [gwona] s. reb: KYONA bg: [yoona, gwona].
gye [gye] p. Ekigambo ekirikumanyisa ngu ekintu kiri kurungi munonga nari
 kikozirwe nk'oku kibaire nikyetengwa. Omuti gukuzire gye. Amaizi
 gaatsya gye.

 H - h

h [há] z. Enyuguta ya munana omu nyuguta za arifu.
haa [haa] t. 1) Ekigambo ekirikukoresibwa omuntu yaaba naatangaara
 ahabw'amashemererwa, okubonera, nari aha bw'okwijuka. Haa ka
 twakushemererwa. 2) Okuhayira omuntu nari ekintu. Haa, ninza kukuteera!
haabaasa [haabaasa] p. reb: HAAKIRI
haakiri [háákiri] p. Ekintu kuba kiboneiremu kakye okurugiirira oku
 kyakubaire nikyetengwa, omu kugyeragyeranisa. Haakiri muhogo neehita
 ekimaara. reb: HAABAASA RT: haakiri. fum: Eky'okurya busha haakiri orya
 akanyonyi.
haihi [haihi] p. RT: haihi. 1) Omwanya mugufu okuruga ahantu kuhika
 ahandi. Amaizi naagataha haihi n'eka. 2) Ekigambo ekikoresibwa
 kumanyisa ngu ekintu nikiburaho kakye kuhika. Twashanga ari haihi kufa.
handi hakye [handi hákye] kb. Ebigambo ebikoresibwa kumanyisa amagingo
 magufu g'omumaisho. Oije handi hakye, ninza kuba ndiyo.
hangahari [hangahari] p. Omwanya oguri aha rubaju nari omwanya
 ogwiriireyo kakye, kuruga ahu orikuba ori. Yaija yaashutama hangahari.
hare [hare] y. Omwanya muraingwa gutari haihi. Munywani wangye akafurukira
 hare munonga. RT: hare. fum: Ahare n'ahu otaine waanyu.
haza [háza] sh. Ekigambo ekikoresibwa kushuminkanisa amakuru omu kibazo.
 Haza ku oraabe otagiireyo nookareeba! koz: KI.
he [he] p. Ekigambo ekikoresibwa kwenda kumanya omwanya ogu ekintu
 kirimu. Nooza nkahe? Waahika aha ishomero nootoora nkahe? reb: HI koz:
 KI.
hi [hi] p. reb: HE koz: NK.
hoona1 [hóòna] p. Ekigambo ekirikukoresibwa omuntu yaaba naayenda
 kumanya ekintu ekiriho kyenyini. Hoona ogu mushaija waamureeba?
hoona2 [hóòna] t. Ekigambo ekikoresibwa omu kutangaarira ekintu. Hoona
 naiwe noobaasa kukora otyo!
hoona3 [hóòna] y. Buri hantu. Enjura egwire hoona.
hurutu1 [hurutu] p. Okukora nari kutwara ekintu n'obwira. Ebintu bye
 naabikora hurutu.
hurutu2 [hurutu] y. Empare einemu omuguha nari omweko gw'okuhuruutura.
 Ajwaire empare ya hurutu. bg: [zaahurutu].
huumura [huumúra] t. Ekigambo ekirikukoresibwa omu kuhuumuriza nari
 kugumya omuntu ori omu kabi. Huumura nooza kuba gye.
huurihuuri [huurihuuri] t. Okubugana omuntu otamweteekateekire nainga ahu
 waaba nooteekateeka ngu torikumushanga. Ku twatorokire twaza omu
 katare, twahikayo huurihuuri nawe!

 I - i

i [í] z. Enyuguta ya mwenda omu nyuguta za arifu.
iba [íba] z. Omushaija oshweire kigambwaho. RT: iba. bg: [baiba].
ibanye [ibánye] z. Ekigambo ekikoresibwa omukazi kumanyisa omushaija
 omushweire. Ibanye akaza omu mahanga.
ibanyi [ibányi] z. reb: IBANYE
ibara [ibára] y. Ekigambo ekikoresibwa kumanyisa buri muntu, buri
 omwe, buri shaaha, n'ebindi. Kikasharwamu ngu ibara mushaija ohikize
 emyaka ikumi-namunaana, ashemereire kuha omushoro.
ibiri [ibiri] y. Eshuura ehandiikwa nka 2.
ifukunkura-miziga [ifukunkura-mizíga] y. Enjara mpango, etsiga abaana
 nibarira. Omu nju omu naabura eky'okurya? Egi n'enjara, ka
 n'eifukunkura-miziga. km: ifukunkura-marira.
igana [igana] y. Eshuura ehandiikwa nka 100.
ijo [íjo] p. Amazooba abiri ag'enyima kuruga hati; nk'Orwokubanza ni ijo
 y'Orwakashatu? Ijo tukaza kushaba.
ijweri [ijweri] p. reb: IJO RT: ijweri.
ijweriho [ijweriho] p. reb: IJO
ikukumba-miyonga [ikukumba-miyonga] y. Enjura nyingi erimu omuyaga
 n'orubaare. Nyomwebazyo hagwire enjura ikukumba-miyonga.
ikumi [ikúmi] y. Eshuura ehandiikwa nka 10. RT: ikumi.
ikuura1 [ikúùra] z. Obukooko burikushusha enzigye, kwonka bwo bukye.
 Egi n'enjara, ka n'ikuura! Twabura eky'okuta aha mahega?
ikuura2 [ikúùra] p. Ekintu ky'amaani maingi ekirikubaasa kuhwerekyereza
 nk'eihunga, enjara, endwara n'ebindi nk'ebyo eby'amaani. Egi n'enjara,
 ka n'ikuura! Twabura eky'okuta aha mahega?
imwe [imwe] s. 1) Entsigwa enyetwara, ey'omuntu w'okubanza, omu bwingi.
 Imwe mwaija n'oha? 2) Entsigwa empamisiriza, ey'omuntu wa kabiri, omu
 bwingi. Niimwe mwamutuma kungambira?
ina [ína] y. Eshuura ehandiikwa nka 4. RT: ina.
ira [ira] p. Obunaku bwa kare. Orugamba rwa kabiri orw'ensi yoona
 rukabaho ira na ira. gyer: IRA NA IRA.
ira na ira [ira na ira] p. Obunaku obwabaireho kare munonga. reb: IRA
irooko [iróóko] g. Ekigambo ekirikukoresibwa waaba nooyohereza omuntu
 nari ekintu ngu kigyende. Irooko ogyende.
ishatu [ishatu] y. Eshuura ehandiikwa nka 3. RT: isatu.
ishe [ishe] y. Omushaija orikuzaara omuntu orikugambwaho. reb: TAATA RT:
 ise.
ishemwiguto [ishemwíguto] z. Ekikooko kihango ky'orubondo kiine obwoya
 kukibaba omuntu, omubiri gurwara obuhere, gushushuka. Ishemwiguto
 ekamubaba omukono gwazimba.
ishenkazi [ishenkazi] z. Omukazi orikuzaarwa na ishe w'omuntu
 orikugambwaho. gyer: TATENKAZI. bg: [baishenkazi].
ishenkuru [ishenkuru] z. Omushaija orikuzaara nyina nari ishe w'omuntu
 orikugambwaho. gyer: SHWENKURU. bg: [baishenkuru].
ishento [ishento] z. Omushaija orikuzaarwa na ishe. gyer: TATENTO. bg:
 [baishento].
ishezaara [ishézaara] z. RT: isezaara. bg: [baishezaara]. 1) (Omu
 bashaija) omushaija orikuzaarira omuntu orikugambwaho, omukazi. 2) (Omu
 bakazi) omushaija orikuzaara omuntu iba w'omuntu. gyer: TATAZAARA.
itaano [itaano] y. Eshuura ehandiikwa nka 5. RT: itaano.
itobe [itobe] p. Ahantu habi, ahatarikwendwa nari obusaasi. Baaba
 batakombekire, mbwenu iba yaafa yaamutsiga itobe.
itondagiza-mirara [itóndagiza-mirara] z. Enjura eyaabaire eteera
 omugusha guri aha murara. Itondagiza-mirara mbwenu ho tegwire?
itundika [itúndika] y. Omubazi gw'ekishaka ogu aba kare baabaire
 bateekateeka ngu abafumu baaguha omuntu, nigumuhindura ekitunturi agira
 ahu yaatundama abuzire obwengye bw'okweyihaho. Shana ogu bakamuha
 itundika, weena ka n'ekitunturi.
ituntumura1 [itúntumura] y. Omubazi gw'ekishaka, ogu aba kare baabaire
 bateekateeka ngu baaguha omuntu, nigumuhindura ekiragi gumutuntumure
 omu ka ye agyenda. Omushaija we akatuntumuka yaagyenda, baagira ngu
 akarya ituntumura.
ituntumura2 [itúntumura] z. Omuriro gw'empitsi. Ekijegye kirikukura
 kikooma; kyamigwa nikituntumukamu omucuucu guri nk'omwika. Abaira
 bakaba bateekateeka ngu omufumu yaakitonga omuntu, naahungutuka,
 atuntumuka omu ka. Shana bakamuroga ituntumura, ku atarikuregama hamwe?
 bg: [zaituntumura].
itwe [itwe] s. 1) Entsigwa enyetwara, ey'omuntu w'okubanza, omu bwingi.
 Itwe twataha amaizi, bo baze kusheenya. 2) Entsigwa empamisiriza,
 ey'omuntu w'okubanza omu bwingi. Niitwe twamutuma kukugambira.
iwe [iwe] s. bg: [imwe]. 1) Entsigwa enyetwara, ey'omuntu wa kabiri omu
 bumwe. Iwe oizire ryari? 2) Entsigwa empamisiriza, ey'omuntu wa kabiri,
 omu bumwe. Omuhara waawe niwe yangambira.

 J - j

j [já] z. Enyuguta ya ikumi omu nyuguta za arifu.
juba [juba] p. 1) Obwire bwa haihi. Atandikire juba kukora kwonka obwa
 hati n'omutungi kukira abaatandikire kare. 2) Okukora ekintu n'obwira
 bwingi. Yaateeka juba twagyenda twarya.
jugujugu [jugujugu] y. Okurekyera nari kushoora ekintu kikagyenda
 nikyehindura omu mwanya. fum: Ekishaakuzo: jugujugu makonde. Ekiito:
 Enyondo etarenga rushaka.

 K - k

k [ká] z. Enyuguta ya ikumi na emwe omu nyuguta za arifu.
ka [ka] p. Ekigambo ekikoresibwa omuntu yaaba naabangaanisa nari
 naayoreka ku ekirikugambwaho kyahoire. Omushaija ogwo ka nooshusha ngu
 yaaba yaabyamire.
ka mureebe [ka muréébe] kb. Omuntu kugamba arikutangaara ahabw'ekintu
 ekyakorwa nari ekyabaho. Ka mureebe amahano bantu 'mwe!
kaabugombe [kaabûgombe] z. reb: ENJANGU bg: [zaakabugombe].
kaabutumbaiguru [kaabutumbáíguru] y. Omwanya gw'ahaiguru munonga. Ibaare
 yaarirekyera kaabutumbaiguru. Yaanyaara kaabutumbaiguru.
kaabwanjare [kaabwanjare] z. reb: AMAARWA
kaahereera [kááhéreera] y. Bucuranda nari omwana orikuhererukayo omu nda
 ya nyina. Omu nda ya maawe-itwe akatuzaara abaana bataano, kaahereera
 waitu n'omwishiki. reb: MACURANDA bg: [bakaahereera].
kaaka [káàka] z. Eiziina eri omwana muto ayeta nyinenkuru. Kaaka
 naateeka gye ekijamba. bg: [baakaaka].
kaaki [kaaki] z. Omuringo gw'omwenda gugumire, gwine eibara rya
 kitaka. Eishomero rishaziremu ngu buri mwana w'omwojo ashemereire
 kujwara empare ya kaaki. RT: kaki. bg: [zaakaaki].
kaakitaari [kaakitáári] z. Ekizino ky'Abakiga kirimu omukuri, enanga,
 engaro n'engoma. Nibakizina barikutega emikono. Baazina kaakitaari,
 boona baashemererwa. bg: [zaakaakitaari].
kaamugye [kaamûgye] z. Akanyamaishwa kakye munonga karikutuura omu
 mwina, kaine omukira muhango kandi nikakunda kurya ebinyoobwa. Yaatega
 kaamugye, yaagikwatsa. RT: kaamugye. bg: [zaakaamugye].

kaamukungu [kaamukûngu] z. Omuzaano gw'abaana, gw'okwemerera aha mutwe
 amaguru gakaza ahaiguru. Omwishiki abaire naateera kaamukungu, emyenda
 yoona yaahenuuka. bg: [zaakaamukungu].
kaanyonza [kaanyonza] z. Enyonyi ei bagira ngu egamba nk'abantu.
 Kaanyonza ya Nyakibaare, egamba omu busheeshe. bg: [zaakaanyonza].
kaaririirwe [kaaririirwe] y. Omuntu murungi ou abantu boona
 barikukunda kukira munonga omwishiki otakashweirwe ou abatsigazi
 barikurwanira ngu bataasye. Muhara wa Yohaana ni kaaririirwe abatsigazi
 boona nibamurwanira.
kaarituusi [kaaritúùsi] z. Omuti gurikukura gukaba muraingwa, ogu
 bombekyesa kandi bakasharamu embaaho. Abyaire emiti ya kaarituusi omu
 ruhanga rwona. reb: ENTUUSI km: entuusi. bg: [zaakaarituusi].
kaarureeta [kaarurééta] y. Omuntu orikukomookwaho oburemeezi bwona. Ogu
 mwana ni kaarureeta.
kaarwenda [kaarwenda] z. Omuti gwine otubabi tukye gurikunuuka gye,
 nibakira kuguzitiza nk'orugo. Ku gurikukura bagusharamu embaaho. Orugo
 rwe aruzitiize kaarwenda. bg: [zaakaarwenda].
kaarweza [kaarweza] z. Emboga zikozirwe omu majuta g'ente n'omwonyo
 byonka. Abantu beejunisa munonga kaarweza, omu bunaku bw'obunyaata.
 gyer: ESHABWE. bg: [zaakaarweza].
kaaryasha [kaaryásha] z. Akati kaine amababi garikwenda kutukura;
 nikakira kumera omu bibungo. Bagira ngu nikatamba embasha. Nkamutuma
 kuncwera kaaryasha, yandeetera omwonyo gw'ente.
kaashwa [kaashwa] sh. Ekigambo ekirikugyenda n'okugaya omuntu nari
 ekintu. Omushaija akagira mutaahi we ati, "nyowe nindya endiiro y'oburo
 yoona, kaashwa omwate gumwe gwonka?" fum: Yaarema mahembe, kaashwa
 nkungu?
Kaata [Kááta] z. Okwezi kwa kabiri omu mwaka. km: Kaatambuga.
Kaatambuga [kaatambuga] z. reb: KAATA km: Kaata.
kaaturi [kaaturi] z. Ekintu ky'okurasha enyonyi, kikozirwe omu kati
 k'amataagi gari nk'enyuguta ya "V", hamwe n'orukoba rw'egaari. Abaana
 b'obwojo nibakira kuhiiga enyonyi na zaakaaturi. reb: BUTIDA bg:
 [zaakaaturi].
kaawa [kaawa] z. Omwani gukarangire guseirwe akasaano, gw'okuta omu
 maizi garikwotsya gakanyuubwa. Yaatuha kaawa twagyanga. RT: kaawa.
kababa [kababa] z. Akahuguhugu kakye munonga akaine orusaano aha
 mubiri gwako. Enkoko erimu neerya zaakababa. bg: [zaakababa].
kabakura [kabakúra] z. Ekiti kirikurandira aha bindi biti nk'ekikamba
 kiine obuhwa bugondami bwine obwogi burikukwata aha mubiri, emyenda
 nari aha ruhu rw'enyamaishwa, haagira ekyabuhikaho. Kabakura niyo
 yaamucumita.
kabambo [kabambo] z. Endwara y'ente erikuzikwata zikahaga nari
 zikazimba enda. Enumi ye erwaire kabambo.
kabaragara [kabaragára] z. Ekika ky'ekitookye ky'eminwa migufu mikye, eki
 barya eminekye. Twarya eminekye ya kabaragara. bg: [zaakabaragara].
kabaruka [kabarúka] z. Omwata mugufu gw'otubabi tukye turikutukura nari
 twa mareere, gurikubaragurika waagukwataho, gukanaga ensigo. Twaza
 kwombera kabaruka yaaturema.
kabeerera [kabéérera] z. Ente etakazaarahoga. Ente ei naaguzire omu
 kikomera ekaba kabeerera.
kabegi [kábegi] z. Ekihingwa ekirikwezinga embumburi ow'omutwe, kiine
 amababi mahango garikuriibwa nk'emboga. Taata ahingire omusiri muhango
 gwa kabegi. bg: [zaakabegi].
kabembura [kabembura] z. Eiziina ry'emwe aha ngoma z'omugabe. Abantu
 baingi tibakimanya kabembura. gyer: BAGYENDANWA. bg: [zaakabembura].
kaberera [kabeerera] y. Ente nari enyamaishwa eyaahikize emyaka
 y'okuzaara kwonka etakazaire. Muhara wa Tibamwenda, bakamujuga enyana
 za kaberera ibiri.
kabiri [kábiri] p. Ekigambo ekirikumanyisa emirundi ebiri. Arugire aha
 kabiri.
kaboha [kabóha] z. Omuringo gw'ekimera, eki enjuma zaakyo
 zirikurugwamu bwino. Abaana bato nibakunda kushoroma kaboha, kwihamu
 bwino. bg: [zaakaboha].
kabohe1 [kabóhe] z. reb: MUHA bg: [zaakabohe].
kabohe2 [kabóhe] z. Endwara y'ente erikugikwata, ekaremwa kugyenda.
 Ente yaitu erwaire kabohe, baagiha amooya g'eseenene.
kabukunyukye [kabukunyúkye] p. Okugamba hariho kushereka. Obu
 twafeerwa, nitwija kugamba kabukunyukye.
kabunu-mp'amaguru [kabunu-mp'ámaguru] p. Omuntu kugyenda arikwiruka
 juba ari aha bwira. Baamubugana nairuka kabunu-mp'amaguru.
kaburamuriro [kabúramuriro] z. Omwanya ogu barikurindiramu embohe.
 Akahamba omwana baamutwara kaburamuriro kumarayo emyaka mukaaga. reb:
 EKIHOME RT: kaburamuriro.
kabuuti [kabúúti] z. Ekijwaro kiine omubiri gugumire, kihango,
 kiraingwa; kikira kujwarwa omu bunaku bw'embeho, ekiro nari omu njura.
 Omushaija aguzire kabuuti yaagiha omuriisa we, ngu agume agijware omu
 mbeho. bg: [zaakabuuti].
kacaari [kacaari] z. Okuza kacaari: ogundi muringo gw'okugambamu okuza
 kunia*. Niinyenda kuza kacaari. Nindaba hi?
kafoora [kafoora] z. Emwe aha ndwara erikukwata amaraka. Omwana
 akarwara kafoora.
kafuura [kafúúra] z. reb: OMWIGO
kagambigambi [kagambigámbi] z. Omuntu orikuba naagambisibwa munonga.
 Ogwo mwana ni kagambigambi. bg: [baakagambigambi].
kagambirizi [kagambirizi] z. Omuntu orikwebembera emikoro, orikugamba
 oku ebintu biraakuratane. Niinye ndaije kuba kagambirizi aha kushwerwa
 kwawe. bg: [baakagambirizi].
kagana [kagana] kb. Ebintu bingi ebitarikubarwa. Aine ente kagana na
 karindi.
kaganga1 [kaganga] y. Ekintu kihango munonga. Akagomoka yaaba kaganga.
kaganga2 [kaganga] z. Akakooko karikunia omu bwato, akakira kugyenda
 ekiro. Embwa yairuka ahari kaganga. 2) Omuringo gw'enwa nkye
 ezirikukira kwarika omu mashansha n'omu bisasi by'enju.
kagarura [kagarura] z. reb: KABOHE 2
kagire-enkuru [kagire-enkuru] kb. Ekigambo ekirikukoresibwa kwikiriza
 omuntu yaaba naakugambira amakuru masya ngu agumizemu akutebeze. Ku
 naabaire niimutebeza, yaaguma naagira ati "kagire-enkuru".
kagyenza-nda [kagyenza-nda] z. Ekishaka ky'amahwa, ekirikuranda ahansi.
kahano [kahano] z. Endwara y'ente erikukwata encwamutwe. Ente ze
 zirwaire kahano.
Kahaya kaaruguru [kaháya kaaruguru] t. Ebigambo ebyaturwa omu
 kurahira. Shwenkuru akaba arahira "kahaya kaaruguru". koz: KI.
Kahaya ori [kaháya ori] t. Ebigambo ebirikworeka okutangaara. Omugurusi
 akareeba ebintu byamushobera ati, "kahaya ori". koz: KI.
kahembwe [kahembwe] z. Oruzigye orwine empembwe aha kifuba. koz: KI.
Kahingo [Kahîngo] z. Okwezi kwa mukaaga omu mwaka.
kahoro [kahoro] z. Ekika ky'ebikaijo ekiine engingo ndaingwa,
 nikyeruruka ebishushu kandi kigumire omu kukishuushuura n'omu kukirya,
 kiine amaizi makye agarikunuriirira munonga. Ninkunda ekikaijo kya
 kahoro.
kahu-karyeru [kahu-karyeru] z. Akakooko karikubaba abantu bakazimba
 omubiri; nikarya ebishaka by'obugando. Kahu-karyeru niko kaamubaba.
kahumpuri [kahumpúri] z. Endwara y'embeba erikukwata n'abantu; neereetwa
 oburofa bw'embeba omu bantu nainga obukooko bwaruma embeba bukagaruka
 bukaruma abantu. Kahumpuri niyo yaamwitsire. Kahumpuri niyo yaatumara.
kahuuba [kahuuba] z. Ekigaari ky'enziga emwe omumaisho, n'otuguru
 tubiri enyima, kikozirwe omu biti nari ebyoma, nikyejunisibwa omu
 kutwara ebintu. Amabaare ge, akageeguza kahuuba. reb: EKIGAARI bg:
 [zaakahuuba].
kaicokomba [kaicokómba] z. reb: AKAICOKOMBE km: akaicokombe. bg:
 [zaakaicokomba].
kaije [káíje] kb. Endamutsyo. Kaije buhooro, buhoorogye, agandi.
kainganabusha [káínganabusha] kb. Akantu kakye munonga. Waatureetera
 akantu kainganabusha.
kaisho-mpande [kaisho-mpánde] p. Okweshushaniriza ogwejegyeire, reero
 amaisho gakaguma nigareeba. Ahabw'enjura kugwa, nyineeka akaraara
 kaisho-mpande ahurikiize abashuma.
kajabure [kajábure] y. Eby'okurya ebi abateeki babanza kuteeka bakarya,
 baaba batakateekire eby'obugyenyi. Kajabure yaabo yaasiriira, yaabarema
 kurya. bg: [zaakajabure].
kajugujugu [kajugújugu] z. Akabaaho kakye akakomirwemu omuguha, aku
 barikuzunguza kakakora eiraka rihango ririkuhuuma munonga. Yaahuuba
 kajugujugu, boona bairuka.
kajunde [kajunde] z. Endwara y'ebitookye erikubikwata bikairagura,
 bikashusha nk'ebijunzire. Orutookye rwe rurwaire kajunde. reb: RUKUURA
kajwiga [kajwíga] y. Akabwa nari akabuzi karwaire, keemereize orwoya.
 Binga egyo kajwiga omu bihimba byangye.
kakire [kakire] kb. Ekigambo eki omuntu agambira ondiijo yaaba
 naamuhuumuriza, nka yaaba yaamara kwetsyamura.
kakobe [kakobe] y. Eibara eririkushusha bwino nari omubazi ogu bata
 aha matsya nari aha buhuta. Ou ndikwenda n'ogu, ojwire ekiteeteeyi kya
 kakobe.
kakondo [kakóndo] z. Enkaito y'ekitsintsiino kiraingwa. Omugore
 yaajwara enkaito ya kakondo, yaamurema kugyendesa. bg: [zaakakondo].
kakunga [kakunga] z. reb: MUHA bg: [zaakakunga].
kamamagira [kamamagíra] z. Endwara y'okugwa eiraro nari kutabuka omutwe.
 Akarwara kamamagira.
kamara-mahano [kamara-mahano] z. Kimwe aha mihambo ekora omugyenzo
 gw'okuhaasirira omugirwa kandi kikafuutwamu omubazi gw'okutamba
 amahano. Owaitsire enyaaruju, bakamufuutira kamara-mahano.
kamba [kâmba] z. Ekigoigo. bg: [zaakamba].
Kamena1 [Kaména] z. Okwezi kwa mwenda omu mwaka.
kamena2 [kaména] p. Ekigambo ekirikumanyisa okukorera busha. gut:
 'Okucundira kamena nk'orikushwera engumba.'. Naakorera kamena.
kamereere [kameréère] kb. Ekigambo ekikoresibwa kutengyera omuntu
 obuhangaazi. Omukaikuru akagira omutabani ati, "kamereere mwana
 wangye".
kamina [kamina] z. Omwanya ogu abantu beeshemerezamu nainga baniamu*.
 Yaaza omu kamina yaagumayo. reb: MAGURU-GAFABUSHA kom: [< Orufaransa.
 cabinet]. bg: [zaakamina].
kamirakwo [kamirákwo] y. Enjara y'amaani munonga erikuteera omwanya.
 Owaabo hakaba hariyo enjara ya kamirakwo. gyer: EIFA.
kamuruguya [kámuruguya] y. Eby'okurya bikye munonga, ebitarikubaasa
 kwigutsa omuntu. Tukaza omu bugyenyi bwe, baaturiisa kamuruguya.
kana [kána] y. Ekigambo ekirikumanyisa emirundi ena. Nyizire aha kana,
 ndikushanga otariho. RT: kana.
kandi [kândi] sh. Ekigambo ekiteerana ebibazo bibiri omu kugamba
 n'omu kuhandiika. Tukaizire nawe, baitu kandi naitwa amagara mabi. Haza
 shi kandi ebi ka mwabitsiga aha. RT: kandi. gyer: REERO; HAZA.
kanwa-kagamba [kanwa-kagámba] y. Omuntu orikugamba. Nyowe kanwa-kagamba,
 ka nzeyo.
kanyaananga [kanyaananga] z. Akakooko akari nk'ekinyabwoya akarya
 amababi g'ebimera, nk'emikamba. Kanyaananga esiisire emikamba. bg:
 [bwakanyaananga].
kanyaanya [kanyáànya] z. Munyaanyazi. Hoona shi kanyaanya ka waabuzire?
 bg: [baakanyaanya].
kanyamatanga [kanyamatanga] z. Ekyoma kiine obwogi ekirikutyaza ebindi
 byoma. Za kuntiiriza kanyamatanga, ntyaze omuhoro gwangye.
kanyamukwara [kanyamukwara] z. reb: NYAMUNYONYI bg: [baakanyamukwara].
kanyantwarire [kanyantwarire] z. Ekiibo kihango eki entwarizi
 zizindukiramu omwishiki oherize kushwerwa, zikiijwizemu oburo
 bw'omujuma. N'oha oraayegure kanyantwarire? bg: [zaakanyantwarire].
kanyeenye [kanyáènye] z. Omwonyo gurikwera ogu bata omu by'okurya.
 Bamutuma kanyeenye omu katare, yaashanga yaahweireyo.
kanyogombwa1 [kanyogombwa] z. Ekikooko kirikurya ebicoori bibisi, kiine
 amaguru maingi. Akahinga ebicoori kwonka byona byariibwa kanyogombwa.
 km: enyogombwa. bg: [bwakanyogombwa].
kanyogombwa2 [kanyogombwa] z. Kituregye. bg: [bwakanyogombwa].
kanyoobwa [kanyoobwa] z. Omwata mugufu gurikumera omu ntabire nk'omu
 rutookye, gwine otubabi tukye n'otutakuri kandi nigurahuka kukanya. Omu
 rutookye rwe harimu kanyoobwa. RT: kanyoobwa.
kapa [kapa] z. reb: ENJANGU RT: kapa. bg: [zaakapa].
kaparapande [kaparapânde] z. Omuzaano gw'abaana gw'akati kariho
 obupapura; aku barikwiruka kakaguma nikeezigoora.
karamaare [karamááre] kb. Ekigambo ekirikukoresibwa kutengyera omuntu
 obuhangaazi. Ku yaamubugaine yaamutengyera gye ati, "karamaare".
kare1 [kare] y. RT: kara. 1) Obunaku buraingwa obwahweireho. Kare
 abaana baabo, bakaba batashoma. 2) Amagingo g'omu kasheeshe munonga.
 Yaija omu kasheeshe kare munonga.
kare2 [káre] y. 1) Akagambo akarikukoresibwa omu kusiibuura omuntu.
 Kare ka tugyende. 2) Akagambo akarikukoresibwa omu kuhayira omuntu.
 Kare, ku ndakukwateho n'ondeeba. 3) Akagambo akarikukoresibwa kwikiriza
 kukora eki baakushaba. Kare ninza kuzayo. reb: YEE
kareebi [kareebi] z. Omuntu owaabaire ariho ekintu nikikorwa kandi
 oyetwa kuha obujurizi aha muntu ondiijo oine orubanja. Omurimo gwa
 kareebi nari kugamba ebi yaareebire. Kareebi ou baatwaire akagamba
 ebishuba. bg: [baakareebi].
kari [kari] s. reb: KIRI bg: [buri].
kaributi [karibúti] z. Eiziina eryabaire rikoresibwa kugamba omuntu
 owaafire, okukira munonga abakamwana ba nyakufa. koz: NK; ekya kare.
 bg: [baakaributi].
kariigobe [kariigobe] p. Omuringo gw'okushutama okuguru okuteire aha
 kundi. Omwana tateera kariigobe ishe akiriho.
karongyero [karongyero] z. reb: BURONGYERO
karonkwa [karonkwa] z. reb: RUNKUNKU
karooro [karooro] z. Ekikubyo ky'enshaaki ekirikuruga omu bigambo
 karooro nyamatanga-rushanja-matongo, (ekirikumanyisa okuraha). koz:
 Orurimi rw'abafumu.
karungu1 [karungu] z. reb: ENDUNGU
karungu2 [karúngu] z. Okuteera omuntu aha munwa nka yaaba ahungire,
 gukagamba. Yaamuteera karungu yaasiimuka arikwenda kurwana.
kasasiro [kasásiro] z. 1) Ebintu ebirikunagwa ebirikuba bitakiine
 mugasho, byaba bimazire kukoresibwa. Kasasiro y'owaabo, neenuuka
 munonga. 2) Omwanya ogurikunagwaho ebirofa nari ebintu bitakiine
 mugasho. Yaatwara ebishushu by'ebikaijo ahari kasasiro.
kaseenene [kaséénene] z. Akati keerunzire kaine otubabi tukye karikujwa
 amate kaahutaara. Nikakoresibwa nk'orugo rw'embuga nari nk'omuti gw'omu
 mbuga. RT: kaseenene.
kashagama [kashagama] y. 1) Ekicoori kiine enjuma; ezimwe ziine eibara
 ririkutukura. Yaayotsya ekicoori kya kashagama. 2) Akati aku
 orikutemaho, kakajwa amaizi garikutukura. Embuzi zaarya amababi ga
 kashagama.
kashakabyoya [kashakabyóya] z. Akati k'obutaagi bwingi bwerunzire,
 karikukira kushangwa omu migongo.
kashanku [kashánku] z. Endwara y'enyamaishwa erikureetwa engoha,
 ekagireetera okunia amasha goomire nari ekabura kunia, aha muheru
 ekafa. Ente ze zirwaire kashanku.
kashatu [káshatu] p. Ekigambo ekirikumanyisa emirundi eshatu. Tugiireyo
 kashatu owe, turikumuronda arikubura.
kasheenyanku [kasheenyánku] z. Akakooko karikwombeka ekishorogoto
 ky'okutuuramu kikozirwe omu buti bwomire bukwatanisiibwe hamwe. Akaba
 naarondooza za kasheenyanku zaabura. bg: [zaakasheenyanku].
kashenda [kashênda] z. Eiju ry'omu mahega eririkwera. Yaayoora kashenda,
 yaagimushuka omu maisho. gyer: OMUYONGA; EIJU.
kashinya [kashinya] z. Ekika ky'omwonyo ogurikukora nka mahonde kandi
 gwine eibara nk'erya mahonde; nibakira kuguteekyesa emboga
 ezirikwiragura nari ebihimba kwonka tibarikukira kuguta omu mboga
 nk'enyama. Yaaronda omwonyo gwa kashinya, gwamuburira.
kashoberwa [kashoberwa] z. reb: BUSHOBERWA
kashoboorozi [kashoboorozi] z. Ekitabo ekirundaaniirwemu ebigambo
 n'amakuru gaabyo. Noomanya endimi z'enzaarwa eziine zaakashoboorozi?
kashushu [kashúshu] y. Omuntu nari ekintu kyo kyonyini. Ndi Omukiga
 kashushu.
Kashwa [Kashwa] z. Okwezi kwa ikumi omu mwaka.
kasiisi [kasíísi] y. Omuntu enkozi y'ebibi. Ogwo mushaija ni kasiisi.
 km: omusiisi.
kasita [kasita] sh. Ekigambo ekikoresibwa omuntu yaaba naayesingiza
 ahabw'ebintu ebi arikumanya nari ahabw'ebintu ebi amazire kukora abandi
 batakagizire eki baakora nk'ekye. Yaayenda agyende, kasita naaba
 naamureebire. RT: kasita.
kasyosyo [kásyosyo] z. Omwanya gw'omu kitagata, ahu amaizi
 garikutaburira kimwe. Akataha amaizi ahari kasyosyo, yaagashigishisa
 obushera. gyer: EKITAGATA.
kataano [kátaano] p. Ekigambo ekirikumanyisa emirundi etaano. Akazayo
 kataano, omu mwaka gumwe.
katamba-mahano [katamba-mahano] z. Ekishaka ekikoresibwa omu kutamba
 amahano. Bakamujumburira katamba-mahano niyo yaamukirize.
kateerana-nganda [kateerana-nganda] y. Omuntu w'omuze gw'okwanganisa
 bagyenzi be. Omukazi we aba kateerana-nganda. bg: [baakateerana-
 nganda].
kateera-rume [katééra-rume] z. Omuntu orikunywanisa eka ya kishwera na
 kishwerwa omu migyenzo y'obushwere. Niwe yaabaire ari kateera-rume
 waitu. reb: KYEBEMBERA; ENSHWEREREZI; KIGAMBA-BUGYENYI bg: [baakateera-
 rume].
katembya [katémbya] z. Ekimera eki barikuha ente ngu ekamwe amate
 maingi. Ente ye ebaire etarikukamwa mate maingi, yaagiha katembya hati
 neekamwa gye. km: kabutembya.
katiina-abakwe [katiina-abakwe] z. reb: TIINA-ABAKWE km: tiina-abakwe.
kati-ka-nkingo [kati-ka-nkingo] z. Embugiro y'omusiri. Amafuka bakasiga
 baagashereka omuri kati-ka-nkingo.
katima [katíma] z. Okuteera katima: Okuteera okwahwa orikworeka
 obutaikiriza. Nyina ku yaamugambireho, yaateera katima.
katongana [katongána] z. Orukumu rw'akabiri orurikukurata ekyara
 kishaija. Baamutanzya ahabw'okutunga ishe katongana. reb: EKYARA bg:
 [zaatongana].
katsya [kátsya] z. Endwara erikukwata ebitsya, bikaremwa kwehindura
 bikagama. Arwaire katsya, naateerwa n'omutwe. reb: EMBASHA
katuku [katuku] z. Endwara y'okunyaara nari kwirukana eshagama. Katuku
 emazire abantu.
Katumba1 [Katûmba] z. Okwezi kwa kashatu omu mwaka.
katumba2 [katûmba] z. 1) Enjara y'omu kwezi kwa Katumba. 2) Enjura
 nyingi y'omu kwezi kwa Katumba. Katumba yaaroba.
katunguru-cumu [katunguru-cúmu] z. Gumwe aha miringo y'obutunguru; bwine
 eibara ririkwera, burikunuuka munonga. Nibagira ngu katunguru-cumu
 neetamba endwara nyingi waagirya.
katungye [katúngye] kb. Ekigambo ekirikukoresibwa omuntu yaaba
 naatengyera ondiijo obutungi. Shwenkuru yangira ngu, 'katungye'.
katunkuma [katunkuma] z. Eiziina ry'obutura. koz: KI. RT: katunkuma.
 gyer: ENTAKARA. kom: [< Lug. katunkuma].
katwara-mafuuni [katwara-mafúúni] z. Embeba mpango erikukunda kushomba
 ebintu omu maka g'abantu neebitwara omu mwina gwayo; abamwe bagyeta
 enshomba. bg: [zaakatwara-mafuuni].
katwara-maju [katwára-maju] y. Enjura y'amaani maingi, obundi ekira
 kutwara amaju. Katwara maju egwire nyekiro ebaire erimu ekihunga
 n'orubaare.
katwe-mpara [katwe-mpara] z. Ente eine obuhembe bukye bugondamiire aha
 matu, nari entaama y'empaya etaine mahembe. Aine katwe-mpara ibiri. bg:
 [zaakatwe-mpara].
katwe-na-bureega [katwe-na-burééga] kb. Ekigambo ekirikukoresibwa omu
 kurahira. Katwe-na-bureega, okaba orareebire omuntu naahamba encuukye
 ei azaire? koz: okurahira.
kavuuvu [kavúúvu] y. Omuntu nari ekintu ky'ekirofa. Abaana be boona ni
 ba kavuuvu.
kazaare [kazááre] kb. Ekigambo ekirikukoresibwa omuntu yaaba
 naatengyera ondiijo emigisha. Omweshezi ku aba naayeshera ente ohurira
 agumize ati, 'kazaare', obwo arikusiima ente ze ahabw'okumureeberera
 gye.
kazooba1 [kazáàba] z. reb: EMANDWA RT: kazooba. bg: [zaakazooba].
kazooba2 [kazáàba] z. Eriizooba eri. Eriizooba rya kazooba nituza
 kukwatana.
keehoreko [keehoreko] z. Esente z'ebyoma.
kibaako [kibááko] z. Waragi ei barikuba bateekire kuruga omu nshande
 nari omu maarwa gatarimu mugusha. Anyweire kibaako yaayenda kumwita.
kibaare [kibáàre] z. Omuzaano gw'abaishiki bato gw'okuzaanisa akapiira
 nibakarekyerana barikukeeshumba. Bakazaana kibaare yaarwara kiboha.
kibabi [kibabi] y. reb: MAREERE
kibanza [kibanza] z. reb: EKIBANZA
kibeba [kibeba] z. Enyama y'omumaisho g'eigufa ry'omukono ery'eruguru
 erikutuuma waagisukurura, ekashusha embeba omukono gwaba gwehinyiire
 omu nkokora. Abaana nibakunda kuzaana kibeba. RT: kibeba.
kibikindi [kibikindi] z. Ekigambo nari eiziina erikoresibwa mwaba
 nimugamba aha muntu kwonka mutarikwenda ngu abandi bantu bamanye ou
 murikugambaho.
kibirikibi [kibirikíbi] z. Ekintu kiine eibara ritashoboorokire. Embuzi
 yangye ekaba eri kibirikibi.
kiboha [kiboha] z. Obuhuruzi obu omuntu ahurira omu nyama z'emikono
 n'amaguru, yaagyendaho rimwe, obwo yaaba amazire obunaku buraingwa
 ashutami hamwe nari atarikugyenda, nainga yaakora ekintu eki abaire
 atarikukora buriijo. Ku baabaire nibateera omupiira yaarwara kiboha.
 gyer: KIBEBA.
kibooko1 [kibóóko] z. RT: kibooko. bg: [zaakibooko]. 1) Okuteera omuntu
 omunyaafu. Yaamuteera kibooko emwe yairuka. 2) Omunyaafu.
kibooko2 [kibóóko] z. Omwani gwine ebishushu. Aguzire omwani gwa
 kibooko. RT: kibooko. [ebik: Ogwo mwani gukeetwa kibooko ahabw'okuba
 Abanyankore abaabandize kuguhinga, Abajungu bakabagyema kuguhinga na
 zaakibooko.]
kibwankurata [kibwankúrata] z. Ekimera eki bagira ngu abakazi nibaha
 abashaija baabo ngu babakunde munonga kandi babategyekye. Nooshusha oti
 ogu mushaija bakamuha kibwankurata, tihaine eki agamba omuka. bg:
 [zaakibwankurata].
kibwetaasya [kibwetáásya] z. Omuntu orikwetaasya omu bitamukwasireho.
 Kibwetaasya akira kushiisha ebintu. RT: kibwetaahya. bg:
 [baakibwetaasya].
kicungwa [kicúngwa] y. Eibara eririkushusha nk'ey'omucungwa guhiisize.
 Aine egaari y'erangi ya kicungwa.
Kicuransi [Kicuránsi] z. Okwezi kwa munaana omu mwaka.
kifeerwa [kiféérwa] z. Omuntu owaafeerwa omunyabuzaare nari omutaahi.
 Nituza owa kifeerwa kuziika. bg: [baakifeerwa].
kifuba [kifúba] p. Omuringo gw'okukora ekintu n'obuhanda n'amaani
 otaikiriziibwe. Bakamunaabisa kifuba. RT: kifuba.
kigaaju [kigaaju] z. Eibara eririkwenda kutukura. Ajwaire empare ya
 kigaaju.
kigamba-bugyenyi [kigamba-bugyenyi] z. Omuntu otumirwe kishwera kuza
 kumushabira omwishiki w'okushwera omu ka y'omuntu. Ogu mushaija niwe
 yaabaire ari kigamba-bugyenyi we. gyer: KATEERA-RUME. bg: [baakigamba-
 bugyenyi].
kigingi [kigîngi] z. Omuntu orikupakira n'okupakuurura ebintu aha
 kiiruka. Kigingi waabo akaiba ebintu, yaabura. bg: [baakigingi].
kigyendera-bukaaka [kigyendera-bukááka] z. Eiziina erikoresibwa omu
 kigano kya Kigyendera-bukaaka na Mengye-abiri. Kigyendera-bukaaka na
 Mengye-abiri bakaza kushwera owa Gongo, Kigyendera-bukaaka yaaremwa
 Mengye-abiri yaamushwera. koz: ekiteekateekwa kuba kyabaireho.
kihaha [kiháha] z. Endwara y'ente erikugishiisha ebihaha, ekaitsya
 kubi nka yaaba eri ahantu ahatunguukire. Ente ye erwaire kihaha.
kihendwangisha [kihéndwangisha] y. Omwana omwe nyamunegyere orikukundwa
 munonga, ou barikukorera buri kimwe ngu atabonabona. Aine omwana omwe
 kihendwangisha. bg: [baakihendwangisha].
kiho [kiho] z. Endwara erikukwata omubiri gukacwanyagurika. Omwana we
 akarwara kiho.
kihongwa [kihongwa] y. Eibara ririkushushana n'eibara ry'ebirabyo
 by'ehongwa. Omu iramizo harimu emyenda y'eibara rya kihongwa.
kihotore [kihotóre] y. Eshande y'omuti. Nyowe ninza kunywa kihotore.
kihuumura [kihuumúra] y. Okugwa kihuumura. Omuringo ogu orikugwamu,
 okashusha nk'owaakaba, okabura obwengye kwonka ahanyima y'amagingo
 makye okagaruka ahaiguru. Bakamureetera amakuru, mabi yaagwa kihuumura.
kihuura [kihúùra] y. Eibara ririkushushana nk'eiju rya kashenda nari
 ery'ekiyongoyongo. Emotoka ye ensya eine eibara rya kihuura.
kihwehwe [kihwéhwe] z. Omuntu w'ekishuba orikukunda kubeiha. Omukazi we
 ni kihwehwe. bg: [baakihwehwe].
kiiha [kiiha] s. Entsigwa y'okubuuza.
 Nikihinduka kurugiirira aha kirikuba
 nikigambwaho kiti:
 omuntu oha
 abantu baaha
 omuti guuha
 emiti eha
 eizooba riiha
 amazooba gaaha
 ekibira kiiha
 ebibira biiha
 ente eha
 ente ziiha
 orukoba ruuha
 enkoba ziiha
 akatabo kaaha
 obutabo buuha
 otutabo tuuha
 okutu kuuha
 amatu gaaha
 ahantu nkahi
 ogute guuha
 agate gaaha

kiine [kiine] y. 1) Nikyoreka ekintu oku kirikushusha. Omwenda gwine
 amabara marungi. 2) Nikyoreka obwingi bw'ekintu. Eishomero ryaitu riine
 abaana igana. 3) Nikyoreka obwanyinekintu. Rwampingi aine enju mpango.
 4) Okuba n'ekintu nk'omu ngaro, omu nju, omu nshaho. Oine ekibiriiti
 omu nju. Oine esente zirikwingana ki? 5) Nikyoreka okuhikwaho ekintu.
 Twine oburemeezi omu kyanga, haine ekyabaho. 6) Eki orikuragiirwa
 kukora. Oine kuzayo kare atakagyenzire.
 Nikihinduka kurugiirira aha kirikuba
 nikigambwaho kiti:
 omuntu aine
 abantu baine
 omuti gwine
 emiti eine
 eriino riine
 amaino gaine
 ekisisi kiine
 ebisisi biine
 entaama eine
 entaama ziine
 orugari rwine
 engari ziine
 akameshu kaine
 otumeshu twine
 obumeshu bwine
 okutu kwine
 amatu gaine
 ahantu haine
 ogubwa gwine
 agabwa gaine

kikara [kikara] y. Eibara eririkwiragura munonga. Ajwaire empare ya
 kikara. km: makara.
kikarakane [kikarakane] z. Endwara y'ebihingwa erikubireetera kwoma
 bitakeezire. Kikarakane etaahiriire ebitakuri byangye yaabicwa.
kikazi [kikázi] y. Omuringo gw'okuhimbisamu omuntu owaakukorera gye,
 yaaba ari omukazi. Yebare kikazi. gyer: KISHAIJA.
kikora [kikora] z. Omuntu okozire ekintu nari omurimo. Kikora we
 akakora reero ba kitwazi bo baatwara. bg: [baakikora].
kikubuuko [kikubuuko] z. reb: OBUKIRE
kinekye [kinekye] y. Eibara ririkushushana n'ekishushu ky'omunekye.
 Ajwaire empare ya kinekye. reb: BINZAARI
kinyaanya-baishiki [kinyaanya-baishiki] z. reb: EKINYABAISHIKI bg:
 [baakinyaanya-baishiki].
kinyazi [kinyazi] y. Eibara erikushushana n'orwamba ruteekire. Ajwaire
 empare ya kinyazi.
kiri [kiri] s. Entsigwa enyoreki, erikworeka ekintu ekiri hare. km:
 [biri].
 Entsigwa egi neehinduka kurugiirira aha
 kirikuba nikigambwaho eti:
 omushaija ori
 abashaija bari
 omushebeya guri
 emishebeya eri
 entaara eri
 entaara ziri
 eiziba riri
 amaziba gari
 akashaho kari
 obushaho buri
 otunyena turi
 orugari ruri
 engari ziri
 okuju kuri
 amaju gari
 ahantu hari
 ogusinzi guri
 agasinzi gari

kiriima [kirííma] z. Omuntu orondera omutsigazi omwishiki w'okushwera
 nari omwishiki omutsigazi w'okushwerwa. Kiriima waawe n'oha? bg:
 [baakiriima].
kirinju [kirinju] z. Omukaikuru nari omugurusi. Taata hati ni kirinju.
 bg: [baakirinju].
kiriya [kiriya] s. reb: KIRI bg: [biriya].
kishaayuura [kishaayuura] z. Ekimera kirikuranda, nikiteera otujuma
 turi nk'otukyeka, twine oturabyo twa kinekye.
kishabi [kishabi] z. Omuntu orikuza omuka y'ondiijo kugamba obugyenyi.
 gyer: KATEERA-RUME. bg: [baakishabi].
kishaija [kishaija] p. Omuringo gw'okuhimbisamu omuntu owaakukorera gye,
 yaaba ari omushaija. Yebare kishaija. gyer: KIKAZI.
kishuba-nyarikire [kishuba-nyarikire] y. reb: BAKIHUUTA bg:
 [baakishuba-nyarikire].
kishwera [kishwéra] z. Omushaija owaashwera. Amahasha gakagyenda kutaaha
 obukwe, baaremwa kumanya owaabaire ari kishwera. bg: [baakishwera].
kishwerwa [kishwerwa] z. Omuhara owaashwerwa. bg: [baakishwerwa].
kisooni [kisooni] y. Eibara ririkwenda kutukura.
kisubi [kisubi] z. Ekika kya kabaragara, ekiine eminekye
 etarikunuriira munonga; nibakira kuginyuukamu eshande. Omubumba
 guteekire omu mareere ga kisubi, gunuzire munonga. bg: [zaakisubi].
kita [kita] p. Enyebembezi ey'okubuuza.
 Nikihinduka kurugiirira aha kirikuba
 nikigambwaho kiti:
 ekigambo enyembembezi
 omuntu ata
 abantu bata
 omuti guta
 emiti eta
 eizooba rita
 amazooba gata
 ekibira kita
 ebibira bita
 ente eta
 ente zita
 orukoba ruta
 enkoba zita
 akatabo kata
 obutabo buta
 otutabo tuta
 okutu kuta
 amatu gata
 ahantu hata
 ogute guta
 agate gata

kitaama [kitaama] y. Eshabwe ekwataine. Bakaza kutaayaaya aha bukwe,
 baabarungira kitaama erimu emikaro y'enyama.
kitaamosho [kitáámosho] z. Ahantu hare, ahabi ahaine eigyenda
 aharikwekiikuura kandi aharikuteganisa. Haa! Okuza owaanyu ni
 kitaamosho, tindikurabayo. Ahu waakireesa ni kitaamosho nikibaasa
 kuhatama kireme kurugaho.
kitaani [kitáàni] y. Eibara ry'omwenda eririkwera nk'amate hatarimu
 eibara erindi. Akaija ayeefubikire omwenda gwa kitaani.
kitabaarizibwa [kitabáárizibwa] z. Omuntu owaatabaarizibwa.
 Kitabaarizibwa omushango gukamusinga. bg: [bakitabaarizibwa].
kitabaaza [kitabáàza] z. Omuntu owaatabaariza ondiijo. Kitabaaza
 aikiriize ku orubanja barugarukiza haihi. bg: [baakitabaaza].
kitaka [kitaka] y. Eibara ririkukushushana n'eitaka. Aine empare ya
 kitaka.
Kitami [kitámi] z. Omukazi ou omuzimu gwe gwarugiremu emandwa ya
 nyabingi. Nikigambwa ngu niwe yaatembwire obutware bwa Mpororo. bg:
 [baakitami].
kitandaaramu [kitandaaramu] y. Omuntu w'ebishuba orikugamba buri kimwe
 eki yaabona. Omukazi we ni kitandaaramu. reb: BAKIHUUTA
kitandugaho [kitandúgaho] z. Omuntu orikutiina obwisho. Iba aba
 kitandugaho. bg: [baakitandugaho].
kiti [kiti] p. Ekigambo ekirikukoresibwa kworeka omuringo ogu ekintu
 kikozirwemu, kigambirwemu nari kitwaziibwemu.
 Nikihinduka kurugiirira aha kirikuba
 nikigambwaho kiti:
 ekigambo enyembembezi
 omuntu ati
 abantu bati
 omuzimu guti
 emizimu eti
 eryato riti
 amaato gati
 ekikooko kiti
 ebikooko biti
 embwa eti
 embwa ziti
 orureere ruti
 endeere ziti
 akabuzi kati
 obubuzi buti
 otubuzi tuti
 okutu kuti
 amatu gati
 ahantu hati
 ogushaija guti
 agashaija gati

kitiinwa [kitíínwa] z. Ekiti kirikunuuka kubi kiine amababi garikwenda
 kutukura, kikira kwejunisibwa omu kubinga empazi. Irooko ocwe kitiinwa
 oginagye omu kishwa ky'empazi eki naareeba aha irembo. bg:
 [baakitiinwa].
kitoosha-kikaanyeba [kitoosha-kikaanyeba] y. reb: BAKIHUUTA bg:
 [kitoosha-kikaanyeba].
kitsi [kítsi] z. Endwara nari obuhuruzi obu omuntu arikuhurira emisi
 yaamara kwekanga. Yaarwara kitsi aha kuguru.
kituku [kituku] y. Eibara rikutukura nk'eshagama. Ajwaire esaati ya
 kituku.
kituregye [kituregye] z. Ekintu kikozirwe omu kiti kiinikire aha kiina
 kishwekirwe n'eibaati aha mutwe, kireegirwe n'akagoyi aku bakwataho
 kakashohoza eiraka rirungi. Abatsigazi bato nibo bakira kuteera
 kituregye. reb: KANYOGOMBWA bg: [zaakituregye].

kituumo [kitúúmo] p. Okugwa omu bantu batakwetegire. Abarikushorooza
 omushoro bakatugwamu kituumo.
kitwe [kitwe] z. reb: RWAKITWE km: rwakitwe.
kitwebobo [kitwébobo] z. Omuntu nyakabara aine obushoboorozi aha kintu ou
 otarikubangaanisa. Ogu n'omukwe kitwebobo. bg: [baakitwibogo].
kityo [kityo] p. Ekigambo ekirikushoboorora omuringo ogu ekintu
 kyatwazibwamu.
 Nikihinduka kurugiirira aha kirikuba
 nikigambwaho kiti:
 ekigambo enyembembezi
 omuntu atyo
 abantu batyo
 omuti gutyo
 emiti etyo
 eizooba rityo
 amazooba gatyo
 ekibira kityo
 ebibira bityo
 ente etyo
 ente zityo
 orukoba rutyo
 enkoba zityo
 akatabo katyo
 obutabo butyo
 otutabo tutyo
 okutu kutyo
 amatu gatyo
 ahantu hatyo
 ogute gutyo
 agate gatyo

kizaanira [kizaanira] z. Omuzaani w'enshaagi, orikuzaanira embaju zoona.
 Niinye baaronda nka kizaanira. bg: [baakizaanira].
kizinio [kizinio] z. Endwara erikukwata ente ekazimba amazinio,
 gakagira ebironda n'ebizimba. Ente ze zirwaire ekizinio.
kiziriziri [kiziriziri] y. Ekintu kirikwiragura munonga. Aguzire
 ekiteeteeyi kya kiziriziri.
kodi [kodi] t. Ekigambo ekikoresibwa omuntu yaaba naiguza aha rwigi
 rw'ondiijo ngu amwikirize ataahemu. N'oha orikuteeza kodi aha rwigi.
konka [konka] s. reb: KYONKA bg: [bwonka].
kookoriiko [kookorííko] y. Engamba y'enkoko y'enshaaki. Akaba agwejegiire
 yaahurira enshaaki neegira eti "kookoriiko", yaamanya ngu bwasheesha
 yaimuka.
kooma [kóóma] z. Eiziina ry'emwe aha ngoma z'omugabe wa Nkore. Ku
 baabaire bari omu kikaari, baashanga kooma etarimu. bg: [zaakooma].
koona [koona] s. reb: KYONA bg: [bwona].
kooto [kooto] z. reb: BITUNTA
kooyakooya [kooyakóòya] y. Ekintu kyaba nikyotsya nari nikitagatamu kakye.
 Baaba bateekire eby'okurya ku byaba byaba kooyakooya, omuriro gwaraara.
kunyuru [kunyuru] z. Ekigaari kikozirwe omu biti by'ekiko eki abaana
 barikuvuga aha kashuumo.
ku-oreebire [ku-oreebire] kb. Ekigambo ekikoresibwa omuntu yaaba
 naahuumuriza ondiijo ori omu buremeezi. Ku-oreebire n'okurwara!
kureka [kúreka] sh. Ekigambo ekikoresibwa kworeka ogundi muringo
 ogw'okukuratirwa. Ogu mushaija torikwija kumubaasa, kureka waamuhayo
 omu b'obushoboorozi.
kurucukurucu [kurucukurucu] p. Emihurikire y'ekirikunenwa kyaba
 kitahiire gye, nk'ekitakuri nari muhogo. Embeba omu rubazi nizirya
 kurucukurucu.
kurukuru [kurukuru] p. 1) Omuringo gw'okweta enkoko, ngu ziije. Yaayeta
 enkoko ngu kurukuru zaija. 2) Ekigambo ekikoresibwa kuhaya, mwaba
 nimwenda kurwana. Kurukuru, nkwataho ondeebe.
kusha [kusha] p. Ekigambo ekikoresibwa kworeka ngu ekintu
 ekirikugambwaho nikyo ekyo kyonka. Aine embuzi itaano kusha. koz: KI.
kushi [kushi] t. Okwamira ekintu nk'enkoko n'ebindi, orikukibinga.
 Yaaba naabinga enkoko ngu kushi, kushi.
kusu-kusu [kusu-kusu] kb. Ekigambo ekirikukoresibwa waaba noobeihabeiha
 embwa kukira munonga ekibwana ngu kiije. Embwa yaagyeta agumize ati
 kusu-kusu yaija! reb: ESI RT: kusu-kusu.
kwei [kwéí] t. Okusyoka nari kwiruka munonga. Ku yaareeba baakwata enkoni,
 ati kwei! Yaaburaho.
kwekwekwe [okwekwekwe] p. Okusheka munonga okacencemuka. Amashemererwa ku
 gaamurengire yaasheka, ati kwekwekwe.
kwete [kwete] z. Amaarwa agu bakora omu buhunga. Bakamuha omuramba
 yaagwanga, ngu we maawe naayenda kwete. RT: kwete.
kwihaho [kwíhaho] sh. Kureka. Boona baagyenda kwihaho ogu wenka. RT:
 kwihaho.
kwona [kwona] s. reb: KYONA bg: [goona].
kwonka1 [kwónka] sh. Ekigambo ekirikushumika ebibazo bibiri. Akaija
 kwonka omwana tiyaamureeta.
kwonka2 [kwonka] p. Akagambo akarikuhamisiriza amakuru
 g'ekirikugambwaho. Omushaija ogwo akareetwa okurya kwonka.
kwonka3 [kwonka] s. reb: KYONKA bg: [gonka].
kya1 [kyá] y. Ekigambo ekirikworeka obwa nyinekintu ekyagambwaho. 1.
 Omuntu wa Busheenyi n'ogu. 2. Omuti gwa Byabashaija. 3. Eriisho rya
 Bumosho. 4. Ekitabo ky'omwegi (kya omwegi). 5. Embuzi y'abariisa (ya
 abariisa) 6. Oruku rw'omu karugu (rwa omu karugu) 7. Akaana ka Mugisha
 8. Otwana twa Ndinawe 9. Obugyenyi bw'omushomesa (bwa omushomesa) 10.
 Okuguru kw'enyima bg: [bya].
 Nikihinduka kurugiirira aha kirikuba
 nikigambwaho kiti:
 ekigambo enyongyezi
 omukazi wa
 abakazi ba
 omugoye gwa
 emigoye ya
 eitama rya
 amatama ga
 orugunda rwa
 engunda za
 entaama ya
 entaama za
 akashozi ka
 obushozi bwa
 otwizi twa
 ogukaito gwa
 agakaito ga
 ahantu ha
 okuju kwa
 amaju ga

kya2 [kya] y. Ekigambo ekirikugamba aha kintu ekyabaire kyagambirweho nari
 kyareebirwe ahagati ya kigamba na kigambirwa. Kya kyana nikyo kyaija.
 koz: KI.
 Nikihinduka kurugiirira aha kirikuba
 nikigambwa kiti:
 omuntu wa muntu
 abantu ba bantu
 omuti gwa muti
 emiti ya miti
 eriisho rya riisho
 amaisho ga maisho
 ekimuri kya kimuri
 ebimuri bya bimuri
 enkoko ya nkoko
 enkoko za nkoko
 orukumu rwa rukumu
 enkumu za nkumu
 akatabo ka katabo
 obutabo bwa butabo
 otuku twa tuku
 okuguru kwa kuguru
 amaguru ga maguru
 ahantu ha hantu
 ogushaija ga gashaija

kyabahembezi [kyábahembezi] z. Eiziina ry'enyonyoozi erikwaka munonga
 omu iguru.
Kyabahezi [Kyabahezi] z. Okwezi kwa kataano omu mwaka.
kyabo [kyabo] s. Nikikoresibwa n'entsigwa bo. Nikikoresibwa kigamba
 kumanyisa omuntu nari ekintu ky'abantu abu arikugambaho. bg: [byabo].
 Nikihinduka kurugiirira aha kirikuba
 nikigambwaho kiti:
 ekigambo enyongyezi
 omwana waabo
 abaana baabo
 omushebeya gwabo
 emishebeya yaabo
 eiteme ryabo
 amateme gaabo
 orujegyere rwabo
 enjegyere zaabo
 enshaaki yaabo
 enshaaki zaabo
 akafuka kaabo
 obufuka bwabo
 otute twabo
 ogusafuriya gwabo
 agasafuriya gaabo
 ahantu haabo
 okwezi kwabo
 ameezi gaabo

kyabugyenyi [kyabugyenyi] p. Omwanya nari obunaku obu omuntu amara
 atarikugambwaho kubi nari atarikukora murimo gwona, yaaba akiri musya.
 Abaana bakibatwariize kyabugyenyi aha ishomero.
kyaitu [kyaitu] y. Nikikoresibwa n'entsigwa itwe. Nikikoresibwa
 baakigamba kumanyisa omuntu nari ekintu ekyabo, bo bonka. bg: [byaitu].
 Nikihinduka kurugiirira aha kirikuba
 nikigambwaho, kiti:
 Ekigambo enyongyezi
 omuriisa waitu
 abariisa baitu
 omuhanda gwaitu
 emihanda yaitu
 eizooba ryaitu
 amazooba gaitu
 orushozi rwaitu
 enshozi zaitu
 okwezi kwaitu
 ameezi gaitu
 akaato kaitu
 obwato bwaitu
 otwana twaitu
 oguju gwaitu
 agaju gaitu
 ahantu haitu
 enkoko yaitu
 enkoko zaitu

kyakahiire [kyakahiire] z. Ekigambo ekirikumanyisa "eky'omugisha".
 Omushazi akaba naaza kutomerwa motoka, kyakahiire omuvugi yaagyemereza.
kyakiro [kyakiro] z. Egabo erikuhererukayo kuriibwa omu kiro, abantu
 baaba nibaza kubyama. Ku twamazire kurya kyakiro, 'twena twaza kubyama.
kyakutema [kyakutema] z. Endwara erikukwata ebitsya, bikaremwa
 kwehindura. Akarwara kyakutema, ebitsya tibirikwehindura.
kyakwera [kyakwera] z. Ekikubyo eki beeta omuntu w'omubiri gurikwera
 nari kutukura. Kyakwera n'enki ka noorira, ka gangire kwoma?
kyamubambaigwa [kyamubambaigwa] p. Okuzaana munonga namunonga omu baana
 bato. Kuteera kyamubambaigwa.
kyamushana [kyamushana] z. Egabo y'omu ihangwe, nari ahagati y'eizooba.
 Twashanga baaherize kurya kyamushana.
kyanga-maino [kyanga-maino] z. Ekicoori kiine enjuma nkye, zitaataine.
 Yaayotsya ekicoori kya kyanga-maino.
kyangwe [kyangwe] z. Ekika ky'emboga z'omuriri ogwine amababi
 garikutukura. Yaateeka kyangwe, niyo baariisa ebitakuri.
kyangye [kyángye] y. Nikikoresibwa n'entsigwa nyowe. Nikikoresibwa
 kumanyisa omuntu nari ekintu ekye. we wenka. bg: [byangye].
 Nikihinduka kurugiirira aha kirikuba
 nikigambwaho kiti.
 ekigambo entsigwa
 omurwaire wangye
 abarwaire bangye
 omuti gwangye
 emiti gyangye
 eriisho ryangye
 amaisho gangye
 oruseenene rwangye
 enseenene zangye
 okuguru kwangye
 amaguru gangye
 akate kangye
 obute bwangye
 otute twangye
 ogwana gwangye
 agaana gangye
 ahantu hangye
 empunu yangye
 empunu zangye

kyankaraata [kyankaraata] z. reb: OBUHEMBA
kyantsya [kyántsya] z. reb: EKYAKASHEESHE kom: [<Lug. ekyenkya].
kyanyu [kyanyu] y. Nikikoresibwa n'entsigwa imwe. Nikikoresibwa
 kigamba kumanyisa omuntu nari ekintu eka'abantu abu orikugambira, bo
 bonka. bg: [byanyu].
 Nikihinduka kurugiirira aha kirikuba
 nikigambaho kiti:
 ekigambo enyongyezi
 omwegyesa waanyu
 abeegyesa baanyu
 omwenda gwanyu
 emyenda gyanyu
 eiziba ryanyu
 amaziba gaanyu
 orutookye rwanyu
 entookye zaanyu
 embuzi yaanyu
 embuzi zaanyu
 amatu gaanyu
 akaibo kaanyu
 obwibo bwanyu
 otujuta twanyu
 ogutebe gwanyu
 agatebe gaanyu
 ahantu haanyu

kyarimwe [kyarimwe] p. Okukorera kimwe ekintu okakihezaho kwenda ngu
 otaija kukigarukira. Yaagyenda kyarimwe.
kyasooka [kyasooka] z. Etaabe y'okureetsa ezingirwe omu kipapura nari
 ekishansha. Ishebo naareetsa kyasooka yonka.
kyatwa [kyatwa] z. Eicumu riine omunwa muhango kandi mugufu.
 Akamucumitisa kyatwa.
kyawe [kyawe] y. Nikikoresibwa n'entsigwa iwe. Nikikoresibwa kigamba
 kumanyisa omuntu nari ekintu kya ou arikugambira, we wenka. bg:
 [byawe].
 Nikihinduka kurugiirira aha kirikuba
 nikigambwaho kiti:
 ekigambo enyongyezi
 omugyenyi waawe
 abagyenyi baawe
 omwanya gwawe
 emyanya gyawe
 eriino ryawe
 amaino gaawe
 oruku rwawe
 enku zaawe
 okutu kwawe
 amatu gaawe
 akaju kaawe
 obuju bwawe
 otwoma twawe
 ogutabo gwawe
 agatabo gaawe
 ahantu haawe
 ente yaawe
 ente zaawe
kyayi [kyayi] z. kom: [<Oruharabu. chai]. 1) Ekishaka kiine amababi
 agarikwomibwa, gakateebwa omu maizi garikwotsya gakakoresibwa
 nk'eky'okunywa. Eriizooba, twena n'okuza kukorera kyayi. 2) Amaizi nari
 amate garikwotsya garimu amagyani nari kaawa, g'okunywa. Iwe mwana 'we
 kyayi nituginywa magingo ki?
kye1 [kye] t. Okuhunamisa omuntu nari ekintu hakabaho akaceceko. Abaana
 boona baagira ngu kye!
kye2 [kye] y. Nikikoresibwa n'entsigwa uwe. Nikikoresibwa kigamba
 kumanyisa omuntu nari ekintu ky'omuntu ou arikugambaho, we wenka. bg:
 [bye].
 Nikihinduka kurugiirira aha kirikuba
 nikigambwaho kiti:
 omukazi we
 abakazi be
 omugoye gwe
 emigoye gye
 eitama rye
 amatama ge
 orugunda rwe
 engunda ze
 entaama ye
 entaama ze
 akashozi ke
 obushozi bwe
 otwizi twe
 ogukaito gwe
 agakaito ge
 ahantu he
 okuju kwe
 amaju ge

kyebembera [kyebembera] z. reb: KATEERA-RUME
kyegarikye [kyegaríkye] y. Omuringo gw'okwetwara nk'oku waaboona nari
 kukorera eryo nk'oku waareeba. Muhara wa Rwaboona n'ekyegarikye.
kyeyombekiire [kyeyombekiire] y. Omukazi oine enju ye ahabwe, ataine
 mushaija. Akaza owa kyeyombekiire niyo yaafurukiire. RT:
 nakyeyombekiire.
kyo [kyo] s. 1) Entsigwa enyetwara, erikugamba aha kintu. Ekiibo kyo
 yaamazire kukiruka, kwonka ow'okukyakiira niwe abuzire. 2) Entsigwa
 empamisiriza, erikugamba aha kintu.
 Ekigambo eki, nikihinduka kurugiirira
 aha kirikuba nikigambwaho kiti:
 ekigambo entsigwa
 omutaho gwo
 emitaho yo
 enkoko yo
 enkoko zo
 eriino ryo
 amaino go
 akatabo ko
 obutabo bwo
 orupanka rwo
 empanka zo
 okuguru kwo
 amaguru go
 otute two
 ogushaaha gwo
 agashaaha go
 ahantu ho

kyona [kyonka] s. Entsigwa entamarayo, erikugamba aha kintu omu
 bwijwire. bg: [byonka].
 Entsigwa egi neehinduka kurugiirira aha
 kirikuba nikigambwaho eti:
 omuzaani weena
 abazaani boona
 omuhanda gwona
 emihanda yoona
 enju yoona
 enju zoona
 eihamba ryona
 amahamba goona
 akabuzi koona
 obubuzi bwona
 otuhuri twona
 orushozi rwona
 enshozi zoona
 okwezi kwona
 ameezi goona
 oguhaaza gwona
 agahaaza goona
 ahantu hoona

kyonka [kyonka] s. Entsigwa entamarayo, erikugamba aha kintu ekitari
 mu bwijwire. bg: [byonka].
 Entsigwa egi neehinduka kurugiirira aha
 kirikuba nikigambwaho eti:
 omukazi wenka
 abakazi bonka
 omuti gwonka
 emiti yonka
 enyindo yonka
 enyindo zonka
 eitama ryonka
 amatama gonka
 akati konka
 obuti bwonka
 otugambo twonka
 orugyendo rwonka
 engyendo zonka
 okutu kwonka
 amatu gonka
 ahantu honka
 ogutaama gwonka
 agataama gonka

kyoro [kyôro] y. Abagira ngu "ha murimo kyoro", baba nibamanyisa ngu
 buri murimo nigwetenga kugutamu amaani. reb: OMWORO 2)
kyoya [kyôya] z. Ekimera kigufu kiine ebyoya, ekirikukira kumera
 ahagati y'omuteete nari omu mugongo kandi nikikundwa kuriibwa ente.
 Ebinyaatsi bya kyoya nibabibyamaho nk'omufariso.

 M - m

m [má] z. Enyuguta ya ikumi na ishatu omu nyuguta za arifu.
maama [maama] z. Obuzaare obu omwana ayeta nyina. Ija tuze kubugana
 maama yaatureetera ebihaaza.
maarumi [máárumi] z. Omushaija orikuzaarwa na maawe. Maarume twena
 yaatugabira esente. reb: NYOKOROMI RT: maarumi. bg: [baamaarumi].
maawe [máàwe] z. Omukazi orikunzaara. Maawe yaatuteekyera ebitookye
 by'akatogo. bg: [baamaawe].
maawenkuru [maawénkúru] z. Omukazi nari omwishiki ou maawe nari tata
 arikweta nyina, nyinento nari ishenkazi. reb: KAAKA bg: [bamaawenkuru].
maawento [maawênto] z. Omukazi orikuzaarwa na maawe. Maawento nyekiro
 aizire kuturaarira. RT: maama-ento. bg: [baamaawento].
maaya [maaya] z. Ekinyonyi kihango omu nsi yoona, nikiiruka munonga
 n'amaguru, tikirikuguruka kandi nikiteera amahuri mahango. Yaateera
 maaya eibaare yaagihenda okuguru. RT: maaya.
maazaara [máázaara] z. RT: maazaara. bg: [baamaazaara]. 1) (a) Omukazi
 orikuzaara ibanye. (b) Baka tatazaara. (c) Baka barumuna na bakuru ba
 tatazaara. (d) Beenenyina ba maazaara. Omukazi ogwo timugamba eiziina,
 aba maazaara. 2) (Omu bashaija) (a) Omukazi orikuzaara omukazi wangye.
 (a) Baka tatazaara. (c) Baka barumuna na bakuru ba tatazaara. (d)
 Beeneyina ba maazaara.
mabaati [mabaati] z. Omwata gwine obutakuri ahansi kandi gugumire
 kwita; nigushushana n'obunyuunya-mbuzi kwonka gwo gwine amababi
 mahango. Baaza kukuura omwata gwa mabaati.
mabuzi [mabûzi] p. Okukora ekintu nk'ekirikukorwa nari eki barikukora
 embuzi. Omushuma bamushazire mabuzi.
macaca [macaca] z. Omuntu oine obwengye bukye. Ogu mukazi ni macaca.
macura [macura] z. reb: BUCURACURIRO RT: macura. km: macuranda.
macuranda [macúranda] z. reb: BUCURACURIRO RT: macura. km: macura.
mafuka [mafúka] y. Omuntu orikufunya enjugano mwaba nimuza kujuga.
 Eriizooba Rumaaya niwe mafuka. reb: MAFUUNI bg: [baamafuka].
mafuuni [mafúúni] z. reb: MAFUKA bg: [bamafuuni].
magaro [magaro] z. Ekyoma kiri nka makansi ekiine amaino,
 ekirikukoreesibwa omu kutsiba nari kushumuurura emisumaari baaba
 nibakanika ebiiruka. Magaro yangye bagiibiire omu katare. bg:
 [zaamagaro].
maguru g'entuuha [maguru g'entúúha] z. Kimwe aha bituzi biraingwa
 bihango, ekirikukira kumera ahu masha gajundiire, omu iriisizo.
maguru-gafabusha [maguru-gafábusha] z. reb: KAMINA
maguru-makye [maguru-makye] y. Enjura kugwa mporampora nka yaaba
 neetsya nari neekyendeera. Mwana 'we iroko ogyende, reeba enjura
 yaatwaza maguru-makye.
magyendo [magyêndo] z. Ebintu ebi baarikuguza omu muringo gutahikire,
 obwo barikwehara emishoro; nari okushuubura ebintu ebitarikwikirizibwa
 kuguzibwa omu kyanga nanka. Ababaire nibatwara magyendo, boona
 babaitsire.
mahonde [mahónde] z. reb: EKIHONDE km: ekihonde.
mahumpu [mahumpu] p. Okurya kubi ekintu okakishiishagura. Esente
 bakazirya mahumpu, mbwenu hati tibaine eki baine. reb: MAJUUJU
mahuruba [mahurúba] y. Omuntu engobya kandi omuntu omunyabishuba. fum:
 Mahuruba ahenwa matebukane.
mahwehwe [mahwehwe] y. Omuntu w'orugambo. Muhuname mahwehwe yaija.
maino-mpango [maino-mpango] y. Omuntu orikuba aine amaino g'embari
 mpango. Maino-mpango niwe yaamuruma.
maisho [maisho] y. Embibo y'amashaza, eine akaisho karikwiragura.
 Akahinga amashaza ga maisho.
maisho-ana [maisho-ana] z. Engyemeko y'ebihengyere bina, ei omukazi atamu
 emigaju y'okweyotera. Nikakoresibwa omu migyenzo y'okuhingira omu
 Banyankore. Ishenkazi amuhingiize maisho-ana.
maisho-na-maisho [maisho-na-maisho] p. Omuntu kubugana nari kukora
 omuntu ekintu atarikumwesherekamu barikureebana. Bakajumana maisho-na-
 maisho.
maka [máka] z. Enyama erikutukura erikushangwa omu byenda. Maka baagiha
 embwa.
makansi [makânsi] z. Ekyoma ky'obwogi kiine emikono ebiri, ekikoresibwa
 kushara emyenda nari kumwa eishokye. Yaamutegyesa makansi, yaarira. RT:
 makansi. km: makaasi.
makara [makara] y. Eibara rya kikara. km: kikara.
makatara [makatara] y. Ekicweka ky'omuriro eki omukozi arikuragiirwa
 kukora omu bunaku oburagainwe. Bakamuha makatara y'okuhinga ekibira
 kyona yaarira. kom: [< Rung. marked line].
makorogo [makorogo] z. reb: EKIHONDE
makuba [makúba] p. Emitwarize nk'ey'enkuba. gut: 'Yaahinda makuba,
 yaateera makombe.'.
makumi abiri [makumi abiri] y. Eshuura ehandiikwa nka 20.
makumi ana [makumi ana] y. Eshuura ehandiikwa nka 40.
makumi ashatu [makumi ashatu] y. Eshuura ehandiikwa nka 30.
makumi ataano [makumi ataano] y. Eshuura ehandiikwa nka 50.
makumi mukaaga [makumi mukaaga] y. Eshuura ehandiikwa nka 60.
makumi munaana [makumi munaana] y. Eshuura ehandiikwa nka 80.
makumi mushanju [makumi mushanju] y. Eshuura ehandiikwa nka 70.
makumi mwenda [makumi mwenda] y. Eshuura ehandiikwa nka 90.
makyere [makyere] p. Emigurukire nk'ey'ekikyere. Bakamuha ekiheneso
 ky'okuguruka makyere.
mamigye [mamigye] p. Okubura ebigambo ahabw'okushoberwa. Yaafa mamigye
 nk'oitsire omushambani. RT: mamigye.
mangada [mangada] z. Oruganda rw'emicungwa orurikwana obucungwa bukye
 bunuzire munonga kukira emicungwa eya butoosha. Yaamuha omubisi gwa
 mangada.
maraaya [maraaya] z. Omuntu enshambani. Omukazi maraaya tashwerwa.
 Ebiro ebi baamaraaya nibabakwata babata omu kihome. RT: maraaya. bg:
 [bamaraaya].
maraika [maráíka] z. Entumwa ya Ruhanga. RT: maraika. bg: [baamaraika].
mareere1 [maréére] y. Eiziina ry'eibara rya kibabi. Yaaba ajwaire esaati
 ya mareere. Mareere n'eibara riboneire. reb: KIBABI
mareere2 [maréére] z. Eiziina ry'ekika ky'empungu. Enkoko yaateerwa
 mareere.
mareeto [mareeto] y. Omuntu nari enyamaishwa ezairwe ekishaija
 n'ekikazi ebitarikushushana nk'ente erikuzaarwa enjungu n'enyankore.
mashaaba [mashaaba] y. Ekiteteeyi kihango ekijwarwa abakazi b'enda. Iba
 yaamugurira mashaaba nungi.
mashaazi-igana [mashaazi-igana] z. reb: NYABITOTE
mashare [mashare] z. reb: MAFUKA
masyoro [masyoro] y. Ahantu aharikutsirimuka munonga kukira munonga aha
 nengo nari aha rushozi. Akatembo kari ni masyoro.
mataagi [mataagi] z. reb: OMUKINDO
mazima [mazima] t. Endahiro ei omuntu arahira kworeka ngu ebi
 arikugamba ti bishuba. Mazima ga Ruhanga ninzayo! RT: mazima.
mbaganire [mbaganire] t. Ekigambo ekikoresibwa omuntu yaaba naaza
 kutandika kugana ekigano. Mbaganire mbaganire. Tebere.
mbahi [mbáhi] t. Endamutsyo y'Abahima. Mbahi kishaija. gyer: AGANDI.
mbarwa [mbárwa] y. Omubaro mukye gw'ebintu, waagyeragyeranisa
 n'ogurikwetengwa. Nkashangayo abantu mbarwa.
mbega [mbega] z. reb: ENTATSI RT: mbega. bg: [baambega].
mbere [mbere] t. reb: BWAMBERE km: bwambere.
mbogoya [mbogoya] z. reb: BOGOYA km: bogoya.
mbwenu1 [mbwênu] p. Hati.
mbwenu2 [mbwênu] t. Ekigambo ekikoresibwa kigambwa yaaba
 naakiteekateeka eky'okugamba nari oku araakigambe. Mbwenu ... katugire
 ngu, tiwaamureeba noija kukora ki.
mbwenu shi [mbwenu shi] t. Ekigambo ekirikukoresibwa omuntu kugamba yaaba
 ashobeirwe eky'okugamba nari oku araakigambe namunonga yaaba naabuuza.
 Mbwenu shi ... ngire nta?
mca [mca] t. Okuniankuza ahabw'okushoberwa. Ku yaareebire omwana we
 yaafa, ati, mca!
meee [méée] t. Ekigambo ekikora nk'akamanyiso karikworeka ngu ebintu
 byahwaho.
meemeeme [meemeeme] p. Omuringo gw'okutwaza ekintu mporampora
 nk'ekirikwatika. Omwana we naamutwara meemeeme.
mee-mee-mee [mee-mee-mee] kb. Eiraka ry'embuzi, yaaba neejuga. mee-mee-
 mee
Mengye-abiri [Mengyé-abiri] z. reb: KIGYENDERA-BUKAAKA
mhm [mhm] t. Eiraka eri omuntu ashohoza yaaba naayetaba.
mhu [mhu] t. Eiraka eri omuntu ashohoza yaaba aine ekyamunuukira. Ku
 yaataahire omu nju yaatandika kugira ati mhu!
micumango [micúmango] z. Akanyungu kakye kashengire, karikunywerwamu
 abantu bakye munonga. Yaaheera ishezaara amaarwa omuri micumango.
mihi [mihi] t. Ekigambo ekikoresibwa omuntu yaaba naagamba arikworeka
 okugayana nari obuteeshengyereza. Mihi waabiteeka nkahi? km: mishi.
mikiiri [mikííri] z. Omuringo gw'enjoka z'omunda ezirikurwaza mutuku
 kandi zikareetera omuntu kuhwa aha magufa. Enjoka za mikiiri nizo
 zaamurwarize.
minzaani [minzáàni] z. reb: OMUNZAANI
mirankwongyere1 [miránkwongyere] z. Omwongo gutari murura ogurikuteekwa
 gukariibwa gwaba gukiri muto, gutakakogotsire. Bakagweta mirankwongyere
 ahabw'okworoba munonga kandi kugurikukura gwakogota, gurugwamu enkyeka.
mirankwongyere2 [mirankwongyere] z. Ekika ky'enkaaya erikuba etaine maraka
 yoona emigiize. Obushera baabumureetera omuri mirankwongyere.
mishi [mishi] t. reb: MIHI km: mihi.
misingiriro [misingiriro] z. Omuringo gw'ebihimba ebirikukura
 birikurandira aha biti. Baitu owaanyu mugirayo ebihimba bya misingiriro
 mukampaho eby'okuhinga?
mm [mm] t. Eiraka eri omuntu arikushohoza yaaba naikiriza namunonga omu
 kwevuga. Ku yaatandikire kwevuga ati mwena ngu ee. Bati "mm".
mpaha [mpáha] t. Aha ho hoonyini.
mpaho [mpáho] sh. Ekigambo ekirikworeka okukuratana kw'ebikorwa nari
 okugumizamu kw'ekigaaniiro. Mbwenu ku baizire mpaho boona baagyenda?
mpaka [mpaka] p. Ekigambo ekikoresibwa kworeka okuhamisiriza.
 Nikikoretsibwa omu muringo gumwe nk'ekigambo okuhitsya. Akangira kimwe
 ngu mpaka bagiireyo. RT: mpaka.
mpenwaki [mpenwaki] kb. Ekigambo ekirikukoresibwa omuntu yaaba
 naatengyera omuntu nari ekintu omugisha mubi nari murungi. Mpenwaki
 ohendeka!
mpora [mpora] p. 1) Okukora ekintu otaine bwira, nooyetwara. Naakora
 mporampora ngu batamuha ogundi murimo. 2) Ekigambo ekikoresibwa
 kuhuumuriza omuntu nka yaateera entsibo. Mpora, otagwa. fum: Mporampora
 ekahitsya omunyongororwa aha iziba.
 mporampora gyer: KWETWARA.
mpungira [mpúngira] z. Endwara ereetwa okurumwa ebijuju, erikureetera
 omuntu kuguma naagwejegyera buri shaaha. Akarwara mpungira, niyo
 yaatumire atari kukura.
mucuucu [mucuucu] z. Omuntu orikuba ari omworo nari ataine maani
 g'okubaasa kukora ekintu kyona. bg: [baamucuucu].
mugaba [mugaba] z. Orwigi rw'ekikaari ky'omugabe. Mugaba eraire
 etakingire. reb: MUGABANTE
mugabante [mugabante] z. Orwigi rw'omugabe. Za kukinga mugabante. reb:
 MUGABA
mugombwa [mugómbwa] y. Ekintu ekirikwetengwa munonga. Obu ongambira
 nanka, akaba mugombwa?
mugyenzi [mugyénzi] z. Omuntu munywani waawe ou oine nawe akakwate.
 Mugyenzi waawa yaaza nkahi? gyer: MUTAAHI.
muha [múha] z. Enyamaishwa y'omu kishaka erikushusha embwa, eraara
 neeyamuriza omu migongo. Abantu bagira ngu neekungura kandi neerya
 empazi. Nyekiro muha eraire neeyamuza, bwasheesha. reb: KABOHE 1;
 EMBOIGORA; KAKUNGA RT: eboha. cob: Ngu oruhu rwa muha tiruheeka oti,
 "Nkaruheekyesa nyakufa wangye". bg: [zaamuha].
muhabo [muhabo] p. Okweshanga ahantu ahu obaire otagyendereire kuba
 ori, omu magingo ago. Karaare muhabo. gyer: KUHABA.
muhago [muhago] z. Endwara y'abantu erikuzimbya amatama, enda,
 ebigyere n'ebindi bicweka by'omubiri. Omwana we akarwara muhago. gyer:
 MUTUKU; WAMUTUKU.
muhanami [muhanami] z. Ekicweka ky'okuguru kw'ente ekiri ahaiguru
 y'okuju. Enjoka yaagiteera ahari muhanami. bg: [muhanami].
muhancunju [muhancunju] z. reb: MUHWANCUJU km: muhwancuju. bg:
 [muhancunju].
muhara [muhara] z. Omwishiki nari omukazi orikuzaarwa orikugambwaho.
 Muhara wangye akazaara. RT: muhara. bg: [bahara].
muhinya [muhinya] z. Endwara erikuzingazinga abaana amaguru bakaba
 nk'ebimuga, bakaremwa kugyenda. Omwana we akarwara muhinya.
muhogo [muhógo] z. Ekihingwa kiine ekiti kigufu, kirikwerera okuzimu
 ebitakuri bihango biraingwa. Yaateeka muhogo erikushaarira. RT: muhogo.
 bg: [muhogo].
 Amaziina ga muhogo
 - Bitaamiisi
 - Bukarasa
 - Ebiriibwaruganda
 - Kakyakyanyi
 - Kimara
 - Macunda
 - Mporogoma
 - Rutaamisi
 - Rutamiisi
 - Rutuga
 - Siira
 - Tamiisi
 - Magabari

muhwancuju [muhwancuju] z. Ekitangura ekiine obushegu kyakuruma; nikituura
 omu mwina (omu itaka), kikira kwarika orububi rwakyo haihi n'omwina
 nk'omutego gw'okukwata obukooko bw'okurya. Abaana bakakyeta muhwancuju
 aha bw'okukireetera encuju kuruga aha nte ngu nibakigaburira. km:
 muhancunju. bg: [muhwancuju].
mujuuju [mujúúju] p. Omuringo gw'okurya nari kukoresa kubi ebintu
 otateekyereize aha bunaku bw'omumaisho. Ente ze akazirya mujuuju. reb:
 MAHUMPU
mujwago [mujwago] z. Orukooko rurikurya abantu, oru bagamba omu bitebyo
 ngu rwija amagingo g'omwebazyo kuronda omuntu w'okurya. Mujwago tihaine
 oragireebire nari oragiitsire, kwihaho n'ekintu eki bateekateeka ngu
 kiriho kunu kitariho, nka waringa. bg: [zaamujwago].
muka [muka] b. Omukazi oshweirwe orikugambwaho. Muka baro ari nkahi? RT:
 muka.
mukaabaro [mukaabaro] z. Omukazi ou oshweirwe nawe omushaija omwe nari
 owa muramu waawe. reb: MUKAIBANYI RT: mukaabaro. bg: [bakaabaro].
mukaaga [mukáàga] y. Eshuura ehandiikwa nka 6. RT: mukaaga.
mukaaka [mukáàka] z. reb: KAAKA koz: KI. bg: [baamukaaka].
mukaasho [mukaasho, mukáásho] z. bg: [bakaasho]. 1) Eiziina eri orikweta
 omukazi wa sho, otari nyoko. 2) Eiziina eri orikweta omukazi wa
 shwento. reb: MUKA-TATA
mukaatata [mukaatáta, mukáátata] z. RT: mukaataata. bg: [bakaatata].
 1) Eiziina eri ndikweta omukazi wa tata, otari maawe. Mukaatata
 naatukunda. 2) Eiziina eri ndikweta omukazi wa tatento. fum: Muka-sho
 takureeba aha nda. Muka-sho taba nyoko.
mukaiba [mukaiba] z. Omukazi ou ashweirwe nawe omushaija omwe nari
 ow'omuramu. reb: MUKAIBANYI RT: mukaiba. bg: [bakaiba].
mukaibanyi [mukaibanyi] z. Omukazi ou nshweirwe nawe omushaija omwe nari
 oshweirwe muramu wangye. Gyenda onyetere mukaibanyi, aije tugyende. bg:
 [bakaibanyi].
mukaishe [mukaishe, mukéíshe] z. RT: mukaise. bg: [bakaishe]. 1) Eiziina
 eri omuntu orikugambwaho arikweta omukazi wa ishe, otari nyina.
 2) Eiziina eri omuntu orikugambwaho ayeta omukazi wa ishento. reb: MUKA-
 TATA
mukama [mukáma] z. Omuntu ou ekintu nanka, kiri ekye. Mukama w'ebintu
 niwe yaabitwara. RT: mukama. fum: Mukama w'ente kwabura obwengye,
 omufumu aragurira busha. Mukama w'omuringa ku aija, otega omukono. bg:
 [bakama].
mukazi-murofa [mukazi-murofa] z. Akashaka karikumera omu musiri
 nk'omwata, karikunuuka kubi munonga. Obundi abantu bakabingisa empazi
 ahabw'okunuuka kubi kwako. Waakwata mukazi-murofa, otampika haihi. bg:
 [mukazi-murofa].
mukene [mukene] z. Obwenyanja bukye munonga, obu bagaburira abaana
 kubatambira obusheru n'eiyoshe. Omwana we naamugaburira mukene, weena
 naabereshera. RT: mukene. bg: [zaamukene].
mukiza [mukiza] y. Endwara yoona etaitsire muntu obaire ogirwaire.
 Endwara egi ni mukiza.
mukunda-nte [mukundá-nte] z. Ekinyonyi kirikuguruka omu mwebazyo
 kwonka ente zaaba nizitaaha, abantu nibateekateeka ngu kiba
 kitegyereize ente kuzitaasya. bg: [mukunda-nte].
mukuru waabo [mukuru wáàbo] z. koz: omu buzaare. bg: [bakuru baabo].
 1) (abarikugambwaho baaba bari aboojo nari abashaija) omwojo nari
 omushaija: a) owaazairwe ishebo na nyinabo, owaababandiize kuzaarwa b)
 owaazairwe ishebo otari wa nyinabo, owaababandiize kuzaarwa c) owa
 nyinabo otari wa ishebo, owaababandiize kuzaarwa d) owa mukuru wa
 ishebo weena e) owa mukuru wa nyinabo weena f) owa nyinarumibo weena.
 2) (abarikugambwaho baaba bari abaishiki nari abakazi), omwishiki nari
 omukazi: a) owaazairwe ishebo na nyinabo, owaababandiize kuzaarwa b)
 owaazairwe ishebo otari wa nyinabo, owaababandiize kuzaarwa c) owa
 nyinabo otari wa ishebo, owaababandiize kuzaarwa d) owa mukuru wa
 ishebo weena e) owa mukuru wa nyinabo weena f) owa nyinarumibo weena.
mukuru waanyu [mukuru wáànyu] z. koz: (omu buzaare). bg: [bakuru
 baanyu]. 1) (abarikugambwaho mwaba muri aboojo nari abashaija), omwojo
 nari omushaija: a) owaazairwe sho-imwe na nyoko-imwe, owaababandiize
 kuzaarwa b) owa sho-imwe otari wa nyoko-imwe, owaababandiize kuzaarwa
 c) owa nyoko-imwe otari wa sho-imwe, owaababandiize kuzaarwa d) owa
 mukuru wa sho-imwe weena e) owa mukuru wa nyoko-imwe weena f) owa
 nyokoromi-imwe weena. 2) (abarikugambwaho mwaba muri abaishiki nari
 abakazi), omwishiki nari omukazi: a) owaazairwe sho-imwe na nyoko-imwe,
 owaababandiize kuzaarwa b) owa sho-imwe otari wa nyoko-imwe,
 owaababandiize kuzaarwa c) owa nyoko-imwe otari wa sho-imwe,
 owaababandiize kuzaarwa d) owa mukuru wa sho-imwe weena e) owa mukuru
 wa nyoko-imwe weena f) owa nyokoromi-imwe weena.
mukuru waawe [mukuru waawe] z. koz: omu buzaare. bg: [bakuru baawe].
 1) Orikugambwaho waaba ori omwojo nari omushaija), omwojo nari
 omushaija a) owa sho na nyoko, owaakutangire kuzaarwa b) owa sho otari
 wa nyoko, owaakutangire kuzaarwa c) owa nyoko otari wa sho,
 owaakutangire kuzaarwa d) owa mukuru wa sho weena e) owa mukuru wa
 nyoko weena f) owa nyokoromi weena g) ou waashazire nawe ahanda omu
 kunywana, yaaba naakukira obukuru. 2) (waaba ori omwishiki nari
 omukazi), omwishiki nari omukazi a) owa sho na nyoko, owaakutangire
 kuzaarwa b) owa sho otari wa nyoko, owaakutangire kuzaarwa c) owa nyoko
 otari wa sho, owaakutangire kuzaarwa d) owa mukuru wa sho weena e) owa
 mukuru wa nyoko weena f) owa nyokoromi weena. reb: MUKURU-WANGYE
mukuru waitu [mukuru waitu] z. bg: [bakuru baitu]. 1) (abarikugambwaho
 twaba turi aboojo nari abashaija), omwojo nari omushaija a) owaazairwe
 tata-itwe na maawe-itwe, owaatutangire kuzaarwa b) owa tata-itwe otari
 wa maawe-itwe, owaatutangire kuzaarwa c) owa maawe-itwe otari wa tata-
 itwe, owaatutangire kuzaarwa d) owa mukuru wa tata-itwe weena e) owa
 mukuru wa maawe-itwe weena f) owa maarimi-itwe weena. 2) (twaba turi
 abaishiki nari abakazi), omwishiki nari omukazi a) owaazairwe tata-itwe
 na maawe-itwe, owaatutangire kuzaarwa b) owa tata-itwe otari wa maawe-
 itwe, owaatutangire kuzaarwa c) owa maawe-itwe otari wa tata-itwe,
 owaatutangire kuzaarwa d) owa mukuru wa tata-itwe weena e) owa mukuru
 wa maawe-itwe weena f) owa maarimi-itwe weena.
mukuru wangye [mukuru wangye] z. bg: [bakuru bangye]. 1) (Nyowe
 orikwegambaho naaba ndi omwojo nari omushaija), omwojo nari omushaija:
 a) owaazairwe tata na maawe, owambandiize kuzaarwa b) owa tata otari wa
 maawe, owambandiize kuzaarwa c) owa maawe otari wa tata, owambandiize
 kuzaarwa d) owa mukuru wa tata weena e) owa mukuru wa maawe weena f)
 owa maarumi weena g) ou naashazire nawe aha nda omu kunywana, yaaba
 nankira obukuru. 2) (Nyowe kigamba naaba ndi omwishiki nari omukazi),
 omwishiki nari omukazi: a) owaazairwe tata na maawe, owambandiize
 kuzaarwa b) owa tata otari wa maawe, owambandiize kuzaarwa c) owa maawe
 otari wa tata, owaambandiize kuzaarwa d) owa mukuru wa tata weena e)
 owa mukuru wa maawe weena f) owa maarumi weena.
mukuru w'entebe [mukuru w'entébe] z. Omuntu orikuba naayebembera abandi.
 Mukuru w'entebe, ayetsire orukiiko rwa boona. bg: [bakuru b'entebe].
mukuru we [mukuru we] z. (Orikugambwaho yaaba ari omwojo nari omushaija)
 omwojo nari omushaija owa (a) owa ishe na nyina owaamutangire kuzaarwa
 (b) owa ishe otari wa nyina owaamutangire kuzaarwa (c) owa nyina otari
 wa ishe owaamutangire kuzaarwa (d) owa mukuru wa ishe weena weena (e)
 owa mukuru wa nyina weena. bg: [bakuru-be].
mukwe - otajugire [mukwe - otajugire] z. Eiziina eri baakubize akatebe
 kakye, akatarikushutamwaho omuntu w'ekitiinisa. Fa kushutama ahari
 mukwe-otajugire. koz: amakuru g'omugutuuro.
mukwe-wa-mwanire [mukwe-wa-mwaníre] z. Ekikooko ky'amapapa ekiri omu
 ruganda rw'enwa kwonka kihangoho, tikirikutoonera, kiine obwira bwingi
 okukira enwa kandi nikikira kutuura omu bicweka ebirimu amaizi. Bairuka
 ahari mukwe-wa-mwanire.
mukwe-weebumbe [mukwe-weebumbe] z. reb: TIINA-ABAKWE
mukwikwi [mukwikwi] z. reb: NYAMUKWIKWI bg: [zaamukwikwi].
mukyara [mukyâra] z. Ekikubyo eki omushaija ayeta omukazi ou ashweire.
 Mukyara waaza hi? RT: mukyara.
munaana [munáàna] y. Eshuura ehandiikwa nka 8. RT: munaana.
munete [munete] z. km: munyete. 1) Ekimera kirikuranda; nikiteera
 ebijuma birikuriibwa, waakiteeka kiine amaizi maingi omunda. Twateeka
 munete, niyo turaarye. 2) Ebijuma ebirikwana aha kimera ekyo.
munonga [munônga] p. Ekigambo ekirikworeka okurengyesereza kw'ekintu
 omu bwingi, amaani, obunuzi, emirundi ei kyakorwamu, n'ebindi. Omwana
 yaarira munonga. Omukazi yaahinga munonga. Shukaari enuzire munonga.
muntuwe [muntuwe] z. reb: EKIMAMAARA 1)
munyaanya [munyáànya] z. koz: omu buzaare. RT: munyaanya. bg:
 [banyaanya]. 1) (omu buzaare) kigambwaho yaaba ari omwojo nari
 omushaija) omwishiki nari omukazi orikuzaarwa nawe nari orikuzaarwa
 nari owa ishe, otari wa nyina, ishento, ishenkazi, nyinento nari
 nyinarumi. 2) (kigambwaho yaaba ari omwishiki nari omukazi) omwojo nari
 omushaija orikuzaarwa nawe nari orikuzaarwa: ishe otari wa nyina
 ishento, ishenkazi, nyinento nari nyinarumi. reb: MUNYAANYAZI
munyaanyabo [munyaanyabo] z. koz: omu buzaare. bg: [banyaanyabo].
 1) (abarikugambwaho baaba bari aboojo nari abashaija) omwishiki nari
 omukazi orikuzaarwa nabo nari orikuzaarwa ishento-bo, ishenkazi-bo,
 nyinento-bo nari nyinarumi-bo. 2) (abarikugambwaho baaba bari abaishiki
 nari abakazi) omwojo nari omushaija orikuzaarwa nabo nari orikuzaarwa
 ishento-bo, ishenkazi-bo, nyinento-bo nari nyinarumi-bo.
munyaanyazi [munyáányazi] z. koz: omu buzaare. RT: munyaanyaze. bg:
 [banyaanyazi]. 1) (nyowe kigamba naaba ndi omwojo nari omushaija)
 omwishiki nari omukazi orikuzaarwa naanye, nari orikuzaarwa tatento,
 tatenkazi, maarimi nari maawento. Munyaanyazi agiire kutaayaaya.
 2) (nyowe kigamba naaba ndi omwishiki nari omukazi) omwojo nari
 omushaija orikuzaarwa naanye, nari orikuzaarwa tatento, tatenkazi,
 maawento nari maarimi. reb: KANYAANYA
munyaanyazi-itwe [munyáányazi-itwe] z. koz: omu buzaare. bg:
 [banyaanyazi-itwe]. 1) (abarikugambwaho twaba turi aboojo nari
 abashaija) omwishiki nari omukazi orikuzaarwa naitwe nari orikuzaarwa
 tatento-itwe, tatenkazi-itwe, maawento-itwe, nari maarumi-itwe.
 2) (twaba turi abaishiki nari abakazi) omwojo nari omwishiki
 orikuzaarwa naitwe nari orikuzaarwa tatento-itwe, tatenkazi-itwe,
 maawento-itwe nari maarumi-itwe.
munyaanyoko [munyáányoko] z. koz: omu buzaare. RT: munyaanyoko. bg:
 [banyaanyoko]. 1) (orikugambwaho waaba ori omwojo nari omushaija)
 omwishiki nari omukazi orikuzaarwa naiwe nari orikuzaarwa shwento,
 shwenkazi, nyokwento nari nyokoromi. 2) (waaba ori omwishiki nari
 omukazi) omwojo nari omushaija orikuzaarwa naiwe nari orikuzaarwa
 shwento, shwenkazi, nyokwento nari nyokoromi. reb: MUNYAANYAZI
munyaanyoko-imwe [munyáányoko-imwe] z. koz: omu buzaare. bg:
 [baanyaanyoko-imwe]. 1) (mwaba muri aboojo nari abashaija) omwishiki
 nari omukazi orikuzaarwa naimwe nari orikuzaarwa shwento-imwe,
 shwenkazi-imwe, nyokwento-imwe nari nyokoromi-imwe. 2) (mwaba muri
 abaishiki nari abakazi) omwojo nari omushaija orikuzaarwa naimwe nari
 orikuzaarwa shwento-imwe, shwenkazi-imwe, nyokwento-imwe nari nyokoromi-
 imwe.
munyama [munyama] z. Akakooko kaine amapapa ga kinyaatsi; nikahangoho
 kukira aha ruseenene kandi nikanuuka munonga. bg: [zaamunyama].
munyampa [munyampa] z. Ebyoya birikwera, bito, birikufoobeera, ebirikuba
 biri omu mushojwa muto, gurikumera. Nibireebeka omu ruhiira, omushojwa
 gwaba guherize kwokibwa omuriro. Abamwe bakira kubita omu mifaraso,
 n'abaana bakira kubirya, byaba bikiri bito munonga.
munyete [munyete] z. reb: MUNETE
munyezi [munyezi] y. Eitaka eritarikweza. Eitaka eri yaaguzire, ni
 munyezi tiharimu kantu.
munyontore [munyontore] y. Ekintu kiine amagara makye nari empoha nkye,
 kandi kiri kiraingwa. Egi nte ekakura eri munyontore.
munywani [munywâni] z. Omuntu ou oine nawe omukago murikukundana kandi
 mukakorera hamwe ebintu ebirikukira obwingi. Banywani be nibamuhwera
 kukira abanyabuzaare. RT: munywani. bg: [banywani].
muramu [murámu] z. koz: omu buzaare. bg: [baramu]. 1) (a) Eiziina eri
 ndikweta mwenenyina nari mweneishe wa ibanye. (b) Eiziina eri orikweta
 mwenenyina nari mweneishe wa baro. 2) (a) Eiziina eri ndikweta abakazi
 ba beenetata, nari abarikuzaarwa n'abo bakazi boona. (b) Eiziina eri
 orikweta abakazi ba beenesho nari abarikuzaarwa n'abo bakazi boona.
 3) (a) Eiziina eri ndikweta beenenyina nari beeneishe ba ibanye,
 abashaija. (b) Eiziina eri orikweta beenenyina nari beeneishe ba baro.
 4) (a) (Omukazi) eziina eri ndikweta iba wa mwenemaawe nari mwenetata.
 (b) (Omukazi) eiziina eri orikweta iba wa mwenenyoko nari mwenesho.
muramukazi [murámukazi] z. bg: [baramukazi]. 1) (a) Eiziina eri ndikweta
 mweneishe nari mwenyina wa ibanye, omukazi. (b) Eiziina eri orikweta
 mweneishe nari mwenenyina wa baro, omukazi. 2) (a) (Omukazi) eiziina
 eri mwenenyina nari mweneishe wa ibanye, omukazi, arikunyeeta. (b)
 (Omukazi) eiziina eri mwenenyina nari munyaanya wa baro, omukazi,
 arikukweta.
muranga [muránga] p. Okworeka muranga: Okukora ekintu omumaisho
 g'abantu boona. Akamujuma muranga yoona neereeba.
murangaaro [murangaaro] z. Endwara erikukwata ebinyonyi ebirikutuura omu
 bantu nk'enkoko, bikatundama, bikamara bikafa. Enkoko ze zoona zirwaire
 murangaaro.
murashe [murashe] z. Omwata gw'omu rutookye n'omusiri, ogwine
 obukurura. Orutookye rurimu omwata gwa murashe.
muriyo [muriyo] p. Ekigambo ekikoresibwa omuntu yaaba naayakura
 ondiijo nari abandi. Muriyo owaanyu? Muriyo mugumire?
murumuna waabo [murumuna waabo] z. koz: omu buzaare. bg: [barumuna waabo.
 1) (abarikugambwaho baaba bari aboojo nari abashaija): omwojo nari
 omushaija: a) omwojo nari omushaija ou barikuzaarwa nawe, ou barikukira
 obukuru. b) omwojo nari omushaija orikuzaarwa ishebo otari wa nyinabo,
 ou barikukira omu bukuru c) omwojo nari omushaija orikuzaarwa nyinabo
 otari wa ishebo, ou barikukira omu bukuru d) omwojo nari omushaija
 weena orikuzaarwa ishenkazibo ou barikukira omu bukuru. e) omwojo nari
 omushaija weena orikuzaarwa murumuna wa nyinabo ou barikukira omu
 bukuru. f) omwojo nari omushaija weena orikuzaarwa murumuna wa ishebo
 ou barikukira omu bukuru. 2) (baaba bari abaishiki nari abakazi):
 omwishiki nari omukazi: a) omwishiki nari omukazi ou barikuzaarwa nawe,
 ou barikukira omu bukuru. b) omwishiki nari omukazi orikuzaarwa ishebo
 otari wa nyinabo, ou barikukira obukuru c) omwishiki nari omukazi
 orikuzaarwa nyinabo otari wa ishebo, ou barikukira omu bukuru d)
 omwishiki nari omukazi orikuzaarwa ishenkazibo ou barikukira omu
 bukuru. e) omwishiki nari omukazi weena orikuzaarwa murumuna wa ishebo
 ou barikukira omu bukuru. f) omwishiki nari omukazi weena orikuzaarwa
 murumuna wa nyinabo ou barikukira omu bukuru.
murumuna waawe [murumuna wáàwe] z. koz: omu buzaare. bg: [barumuna
 baawe]. 1) (orikugambwaho waaba ori omwojo nari omushaija): a) omwojo
 nari omushaija ou orikuzaarwa nawe, ou orikukira omu bukuru. b) omwojo
 nari omushaija orikuzaarwa sho otari wa nyoko, ou orikukira omu bukuru
 c) omwojo nari omushaija orikuzaarwa nyoko otari wa sho, ou orikukira
 omu bukuru d) omwojo nari omushaija weena orikuzaarwa shwenkazi ou
 orikukira omu bukuru. e) omwojo nari omushaija weena orikuzaarwa
 murumuna wa sho ou orikukira omu bukuru. f) omwojo nari omushaija weena
 orikuzaarwa murumuna wa nyoko ou orikukira omu bukuru. 2) (waaba ori
 omwishiki nari omukazi): a) omwishiki nari omukazi ou orikuzaarwa nawe,
 ou orikukira obukuru. b) omwishiki nari omukazi orikuzaarwa sho otari
 wa nyoko, ou orikukira omu bukuru c) omwishiki nari omukazi orikuzaarwa
 nyoko otari wa sho, ou orikukira omu bukuru d) omwishiki nari omukazi
 weena orikuzaarwa shwenkazi orikukira omu bukuru. e) omwishiki nari
 omukazi weena orikuzaarwa murumuna wa sho orikukira omu bukuru. f)
 omwishiki nari omukazi weena orikuzaarwa murumuna wa nyoko orikukira
 omu bukuru. reb: MURUMUNA-WANGYE
murumuna waitu [murumuna waitu] z. koz: omu buzaare. bg: [barumuna
 baitu]. 1) (abarikugambwaho twaba turi aboojo nari abashaija): a)
 omwojo nari omushaija ou turikuzaarwa nawe, ou turikukira omu bukuru.
 b) omwojo nari omushaija orikuzaarwa tata-itwe otari wa maawe-itwe, ou
 turikukira omu bukuru c) omwojo nari omushaija orikuzaarwa maawe-itwe
 otari wa tata-itwe, ou turikukira omu bukuru d) omwojo nari omushaija
 weena orikuzaarwa tatenkazi-itwe ou turikukira omu bukuru. e) omwojo
 nari omushaija weena orikuzaarwa murumuna wa tata-itwe ou turikukira
 omu bukuru. f) omwojo nari omushaija weena orikuzaarwa murumuna wa
 maawe-itwe ou turikukira omu bukuru. 2) (twaba turi abaishiki nari
 abakazi): a) omwishiki nari omukazi ou turikuzaarwa nawe, ou turikukira
 omu bukuru. b) omwishiki nari omukazi orikuzaarwa tata-itwe otari wa
 maawe-itwe, ou turikukira omu bukuru c) omwishiki nari omukazi
 orikuzaarwa maawe-itwe otari wa tata-itwe, ou turikukira omu bukuru d)
 omwishiki nari omukazi weena orikuzaarwa tatenkazi-itwe ou turikukira
 omu bukuru. e) omwishiki nari omukazi weena orikuzaarwa murumuna wa
 tata-itwe ou turikukira omu bukuru. f) omwishiki nari omukazi weena
 orikuzaarwa murumuna wa maawe-itwe ou turikukira omu bukuru.
murumuna wangye [murumuna wangye] z. koz: omu buzaare. bg: [barumuna
 bangye]. 1) (nyowe orikugambwaho naaba ndi omwojo nari omushaija): a)
 omwojo nari omushaija ou ndikuzaarwa nawe, ou ndikukira omu bukuru. b)
 omwojo nari omushaija orikuzaarwa tata otari wa maawe, ou ndikukira omu
 bukuru c) omwojo nari omushaija orikuzaarwa maawe otari wa tata, ou
 ndikukira omu bukuru d) omwojo nari omushaija weena orikuzaarwa
 tatenkazi ou ndikukira omu bukuru. e) omwojo nari omushaija weena
 orikuzaarwa murumuna wa tata ou ndikukira omu bukuru. f) omwojo nari
 omushaija weena orikuzaarwa murumuna wa maawe ou ndikukira omu bukuru
 g) omwojo nari omushaija ou naashazire nawe ahanda omu kunywana, naaba
 nimmukira omu bukuru. 2) (naaba ndi omwishiki nari omukazi): a)
 omwishiki nari omukazi ou ndikuzaarwa nawe, ou ndikukira omu bukuru. b)
 omwishiki nari omukazi orikuzaarwa tata otari wa maawe, ou ndikukira
 omu bukuru c) omwishiki nari omukazi orikuzaarwa maawe otari wa tata,
 ou ndikukira omu bukuru d) omwishiki nari omukazi weena orikuzaarwa
 tatenkazi ou ndikukira omu bukuru. e) omwishiki nari omukazi weena
 orikuzaarwa murumuna wa tata ou ndikukira omu bukuru. f) omwishiki nari
 omukazi weena orikuzaarwa murumuna wa maawe ou ndikukira omu bukuru.
Museenene [Muséénene] z. Okwezi kwa ikumu na kumwe omu mwaka.
museeta [museeta] z. reb: EMPANJU
mushanju [mushanju] y. Eshuura ehandiikwa nka 7. RT: mushanju.
mushekyero [mushekyero] z. reb: EITEMA
mushinja [mushînja] z. reb: KAREEBI bg: [baamushinja].
mushushu [mushúshu] z. Embeba nkye eine omunwa muraingwa gushongoize,
 erikurya embeba ezindi. Mushushu neenuuka kubi. RT: mususu. bg:
 [zaamushushu].
mushwekye [mushwekye] z. Enjara eyaabaire eteera ekyaro, abantu bakabura
 ah'okushaka. Mushwekye etuburize obutooro.
mutaahi [mutaahi] y. Munywani waawe owa butoosha. Ogu mutsigazi ni
 mutaahi wangye. RT: mutaahi. gyer: MUGYENZI.
mutabani [mutabani] z. Obuzaare obu omuntu ayeta omwana w'omwojo ou
 arikuzaara. Mutabani wangye niwe yaaza kumwenda. RT: mutabani. bg:
 [batabani].
mutare [mutare] y. Eibara ririkwerera kimwe nk'amate. Amuguriire
 esaati ya mutare. koz: KI.
mutemante [mutemante] z. Omuhoro ogu ababaagi bakoresa omu kutema enyama.
 Baamweta kubaaga, yaakwata mutemante ye yaagyenda. bg: [zaamutemante].
mutere [mutere] z. Eby'okurya nk'ebitakuri, muhogo n'ebitookye
 ebirikuhatwa bikashaturwa kandi bikaanikwa, kwenda ngu biriibwe omu
 bunaku bw'enjara. Baarya mutere y'ebitookye.
mutigwenda [mutigwénda] z. Endwara erikukwata abantu, bakasaasira omunda
 nto. Omwana we arwaire mutigwenda.
mutiikye [mutiikye] s. Esente ezongyerwa aha mushoro nk'ekiheneso,
 ahabw'okukyererwa kushashura. Ku yaakyerereirwe kuha omushoro,
 baamushashuza mutiikye.
mutinzi [mutinzi] z. Ekikorwa ky'okujuma omuntu nookoresa ekyara
 kishaija, waaba nookimworekyereza obwo obumbire entomi. Omukazi akaha
 nyinzaara mutinzi, baamushenda. bg: [zaamutinzi].
mutuba [mutuba] z. Omuntu orikufa kwikiririza eryo nari orikwikiriza
 buri kimwe, eki baamugambira. Ogu mushaija ni mutuba. bg: [baamutuba].
mutuku [mutuku] z. Endwara y'abaana bato erikubareetera kucurama
 eishokye, kuzimba eibondo, amatama, ebigyere n'ebindi. Neereetwa okurya
 kubi nari kureebererwa kubi. Nyina kuyaafiire, yaarwara mutuku. km:
 wamutuku.
mutwe-gwa-mperayo [mutwe-gwa-mpérayo] kb. Ekibazo ekirikumanyisa
 omuringo gw'okutagarurirwa ekintu eki waabaire oinemu amatsiko, ngu
 nyakukitwara aryakigarura; nari ekintu kugyenda obutagaruka. Muka
 Rwaganyika, nkamutiiza efuka yaaba mutwe-gwa-mperayo.
muyego [muyégo] z. reb: SENYIGA
muzaara [muzáára] z. Omwana wa shwenkazi nari nyokoromi. Muzaara wangye
 aizire kuntaayaayira. koz: KI. bg: [bazaara].
muziiki [muziiki] z. Eriino ry'ekigigo, erihererukayo kumera. Ndiyo
 niimera muziiki, enyatsire engino. bg: [zaamuziiki]. [ebik: Bakaryeta
 muziiki kumanyisa ngu baryarugaho bakuziike otakagarukire kumera erindi
 riino.]
muzima [muzíma] y. Omuntu nari ekintu kyo kyenyini, omu bwijwire.
Muzimbeezi [Muzimbéèzi] z. Okwezi kwa ikumi na ibiri omu mwaka.
mwami [mwámi] z. Ekikubyo eki omukazi ayeta omushaija omushweire.
 Mwami shi waazahi? RT: mwami.
mwana [mwana] kb. 1) Ekigambo ekirikukoresibwa abantu b'ekingano
 kimwe, buri omwe naayeta ondiijo. Ha! mwana 'we turuga aha! 2) Ekigambo
 ekirikukoresibwa omuntu orikukiza ondiijo emyaka namunonga yaaba
 naamweta. Iwe mwana ori nkahi tukagyenda?
mwembi [mwêmbi] y. Ekigambo ekirikukoresibwa waaba noogamba aha bantu
 babiri. Mwembi mwije. km: mwena.
mwena [mwêna] y. Ekigambo ekirikukoresibwa omu kugamba aha bantu
 barengire ahari babiri, obatwariire hamwe. Mwena mwije tugyenda. RT:
 inywena. km: mwembi.
mwenda [mwenda] y. Eshuura ehandiikwa nka 9. RT: mwenda.
mwene [mwene] b. Ekigambo ekikoresibwa kumanyisa omutabani w'omuntu.
 Ogwo mutsigazi ni mwene Maria.
mweneishe [mweneishe] z. bg: [beeneishe]. 1) Omuntu weena orikuzaarwa
 omushaija omwe n'omuntu orikugambwaho, nari omwana wa ishento.
 2) Omushaija orikuzaarwa omushaija omwe n'omuntu orikugambwaho, nari
 omwana wa ishento. Nkabonabonera omu kyaro, naashungwa beene-tata.
mwenemaawe [mwenemááwe] z. Omuntu weena ou turikuzaarwa omukazi omwe nari
 omwana wa mawento. Ogwo mushaija ni mwene-maawe. bg: [beenemaawe].
mwenenyina [mwenenyina] z. Omuntu weena ozairwe nyina nari nyinento. bg:
 [beenenyina].
mwenenyoko [mwénenyoko; mwenényoko] z. bg: [beene-nyina]. 1) Omuntu weena
 ou murikuzaarwa omukazi omwe nari omwana wa nyokwento. reb: MWENE-MAAWE
mwenesho [mwenesho] z. bg: [beenesho]. 1) Omuntu weena ou murikuzaarwa
 omushaija omwe nari omwana wa shwento. 2) Omushaija ou murikuzaarwa
 omushaija omwe, beeneshwento. Nkabonabonera omu kyaro, naashungwa beene-
 tata.
mwenetata [mwenetata] z. bg: [beenetata]. 1) Omuntu weena ou turikuzaarwa
 omushaija omwe nari omwana wa tatento. 2) Omushaija ou turikuzaarwa
 omushaija omwe, nari tatento. Nkabonabonera omu kyaro, naashungwa
 beenetata.
mwere1 [mwere] y. Obutagira nshobi nari kamogo koona. Kengaro
 bakamucaaka bashanga ari mwere.
mwere2 [mwere] z. Omuntu ou barikuteekateekaho ngu aine ekishobyo,
 ahanyima bakashanga nibamutura busha. Tukaba nitugamba ngu niwe aibire,
 twashanga ari mwere.
mwigoro [mwígoro] z. reb: NYOMWEBAZYO
mwimi-mukunuzi [mwimi-mukunuzi] z. Omuntu otarikubaasa kugaba akantu
 koona aha bintu bye. Ogwo, aba mwimi-mukunuzi. bg: [baamwimi-mukunuzi].
myai [myai] t. Ekigambo ekikoresibwa kumanyisa okurabya kw'omurabyo.
 Twabona gwagira ngu myai! Twena twagwa ahansi.

 N - n

n [ná] z. Enyuguta ya ikumi na ina omu nyuguta za arifu.
na [na] sh. Ekigambo ekikoresibwa kuhikaanisa ebintu ebirengire ahari
 kimwe. Akaija na mukuru-we, kututaayaayira.
nabwo1 [nabwo] p. Ekigambo ekirikukoresibwa kworeka ngu ekintu
 nikiteekwa kukorwa. Nabwo ningarukayo.
nabwo2 [nabwo] sh. Ekigambo ekirikukoresibwa omuntu yaaba naayongyera
 aha bi yaagamba. N'obu baranzibire nabwo ninzayo.
nagyoro [nagyoro] z. Ekikwato kiheesire kigondami, ky'obwogi bumwe
 bw'omunda n'ekirindi kigufu, ekirikukoresibwa kutema ebinyaatsi,
 n'ebindi bimera ebyorobi. Yaaza kusuusa ebinyaatsi na nagyoro. reb:
 EMPINGI 2 bg: [nagyoro].
n'ahabw'ekyo [nahabwekyo] sh. Ekigambo ekirikukoresibwa kworeka
 oburugo, enshonga eyaareetera ekintu kubaho nari ekirikuza kukurataho.
 ... n'ahabw'ekyo ku oraabe otaikiriza ongambire.
nainga [náìnga] sh. Ekigambo ekirikukoresibwa omuntu yaaba
 naabangaanisa aha kintu. Yaazayo nainga tiyaazayo?
nangwa [nángwa] y. 1) Ekigambo ekikoresibwa omuntu yaaba naahuumuriza
 ondiijo. Nangwa hati omurwaire ari gye. 2) Okwefuuza. Nangwa shi
 nkashangwa nkureebire! 3) Okwesiima. Nangwa nkashangwa ntagiireyo.
 4) Okutaaga. Nangwa shi tofa kumpa embuzi? 5) Okwetenga. Nangwa iwe
 haabaasa waanywa akashera.
nanka [nânka] s. Ekigambo ekikoresibwa kugamba aha muntu ou eiziina
 rye ryayeba nari otarikwenda kurigamba. Oije na nanka mwakiire ebintu
 byona. Nanka ku araije, omuhe esente ze.
nari [nári] sh. Nainga. Tugyende nawe nari tumurekye?
ndanda [ndanda] p. Munonga. Ebihimba byomire ndanda.
ndandanda [ndandanda] y. Omuringo gw'okukora ekintu noorahukiiriza, kandi
 otataireho mutima.
ndansha [ndasha] z. Omwata gwine otwoya ah'amababi n'aha mpimbi, kandi
 gutaine ntima omu nda y'empimbi yaagwo. Nibagira ngu nigukora
 nk'omubazi gw'okwirukana.
ndari [ndári] z. Eiraka erikorwa endingiri. Ndari ndari n'enanga
 y'embeba.
ndeete maawe [ndeete maawe] t. Endahiro ei omuntu arahiramu omuzaire
 yaaba naagyezaho kukangakanga mugyenzi we. Ndeete maawe ninkuniga.
ndikaitwa [ndikaitwa] kb. Ekigambo eki omuntu akoresa kworeka embabazi
 nari rukundo ei ainiire omuntu. Omukundwa wangye nguri yaija ndikaitwa.
 Mpa omwereere waawe nkwateho ndikaitwa.
ndindindi [ndindindi] y. Omwirima mwingi munonga. Aheeru hoona haaba
 ndindindi.
ndyakanuzire [ndyakanuzire] y. Omuntu orikukunda ebintu ebirungi
 byonka. Ni ogwo mushaija aba ndyakanuzire. bg: [bandyakanuzire].
ndyomuzindi [ndyomuzíndi] z. reb: EKYARA
n'enki [n'enki] kb. Ekibuuzo ekirikubuuzibwa omuntu, yaaba naayenda
 kumanya eki arikwenda. N'enki nooyenda ki?
ngaaha [ngaaha] p. Ekigambo ekirikukoresibwa kworeka okwanga. Ngaaha,
 oku tindikuzayo.
ngambanyenka [ngambanyénka] z. Omuntu otagira banywani be, kandi
 otarikwenda kuhaburwa. Ori ngambanyenka nk'enumi y'engundu. RT:
 ngambanyenka. fum: Ngambanyenka ahiisa amaarwa mabi. bg:
 [bangambanyenka].
nganyira abanyaata [nganyira abanyááta] z. Enshaho y'omufumu nari ya
 nyineeka, erukirwe omu bifunjo. bg: [zaanganyira abanyaata].
ngaro-nsha [ngaro-nsha] p. Omuntu kugyenda ataine eki aine omu ngaro.
 Yaagaruka ngaro-sha. reb: EMIKONO-NSHA
ngu [ngu] sh. Ekigambo eki omuntu akoresa yaaba naagamba ebigambo
 by'ondiijo. Yaagira ngu tugyende. RT: ngu.
nikwo [nikwo] p. Akagambo akakoresibwa kuhamisiriza amazina aha kintu
 ekirikugambwaho. RT: nikwo.
niwe [niwe] p. Akagambo akakoresibwa kuhamisiriza omuntu orikugambwaho.
 Niwe yaatutwarira entebe. RT: niwe.
njeru ya buremba [njeru ya buremba] z. Emwe aha ngoma z'omugabe wa
 Nkore. Ku baakozire ahari njeru ya buremba, abantu baashanguruka. bg:
 [zaanjeru ya buremba].
njororo [njororo] y. Omuntu nari ekintu ekihweire amaani. Omukaikuru
 abaire njororo.
njweri [njweri] y. Eka nari enju eheraire eyaawe. RT: njweri. fum:
 Ak'omwa njweri, kaija enjura yaatsya.
nka [nka] sh. Ekigambo ekikoresibwa omuntu yaaba naashushanisa ebintu
 bibiri. Omwana ayemi nka ishe.
nkahi [nkahi] p. Ekigambo ekikoresibwa kubuuza omwanya, omuntu yaaba
 naayenda kumanya ahu guri. Embuzi waazitsiga nkahi? Nooza nkahi? RT:
 nkaha.
nkaija-na-mbaguta [nkaija-na-mbaguta] z. Kaarituusi y'empimbi
 erikwehota, etarikushatuka gye. Yaayatsa enku za nkaija-na-mbaguta,
 nizo yaateekyesa. [ebik: Omuti ogu gukaija omuri Nkole omu bunaku bwa
 Mbaguta, owaabaire ari enganzi ya Ankole.]
nkana [nkána] p. Okukora ekintu okigyenderiire. Yaateera omwana we
 nkana.
nkira-zoona [nkirá-zoona] z. Orukumu rw'engaro orurikukira ezindi
 zoona oburaingwa. reb: EKYARA bg: [zankira-zoona].
nkungu [nkungu] y. Enyamaishwa etaine mahembe nk'ente. Ente ye ya
 nkungu baraire bagibaagire. RT: nkungu. bg: [nkungu].
nkurugutu [nkurugutu] y. Entaama etaine matu nari eine otutu tukye
 munonga. Twinamasiko aine za nkurugutu ibiri omu isyo rye. bg:
 [nkurugutu].
nkweshumbire [nkweshumbire] kb. Ekigambo eki omuntu akoresa kwehakana
 ekintu ekirikumugambwaho.
ntabo-yaago [ntabo-yáágo] y. Omuntu orikuba asinzire buri kaanya,
 atarikuruga aha baara. Omukazi we akaba ntabo-yaago. gyer: GUNYWEKA.
 fum: Ntabo yaago tagira musiri. bg: [bantabo-yaago].
nurinuri [nurinuri] y. Okunura munanga kw'ekintu. Ku yaanyuunyireho,
 yaahurira biri nurinuri yaagumizamu yaabimara. fum: Nuri nuri akagwa
 owa ishezaara. Nurinuri ekamara abaana b'eshengye.
nyaabura [nyáábura] t. 1) Ekigambo ekikoresibwa waaba nooyeshengyereza
 omuntu, ngu akuhwere. Nyaabura 'we, irooko ontahire amaizi. 2) Ekigambo
 ekikozesibwa omuntu yaaba ashobairwe. Nyaabura 'mwe, okushoberwa kugira
 bingi. 3) Ekigambo ekikoresibwa omuntu yaagira obusaasi. Nyabura 'mwe,
 obusaasi ti bwita, kuri naafiire.
nyabaasha [nyabaasha] z. 1) Empaari. 2) Eiziina ry'omurabyo. [ebik:
 Rikaba riri eiziina ry'omwishiki omwe muhara w'Abagahe, haza baarikubya
 omurabyo, ngu nigushushana n'omwishiki ogwo, ahabw'obuhwa nshoni bwe.
 N'ahabw'ekyo omurabyo gutuura guri omuhara w'Abagahe. Omurabyo ku
 gurabya bagira ngu, "rabya enkazi nyabaasha."]
nyabahandura [nyabahandura] z. Ekikooko ky'obunyarara ekirikukira kuza
 omu miti ya burikooti, namunonga omuri Kigezi. bg: [zaanyabahandura].
nyabayangwe [nyabayângwe] z. reb: ENKYENDE bg: [zaanyabayangwe].
nyabeine [nyabeine] z. Omukazi otaine banyaruganda omu kyanga eki
 ashweirwemu, kandi atarikukwatanisa nabo. Ogu mukazi ni nyabeine. bg:
 [baanyabeine].
Nyabihekye [Nyabihêkye] z. reb: NYAIKOMA koz: KI.
Nyabingi [nyabingi] z. Eiziina ry'emandwa eyaabaire ebandwa abantu ngu
 ebatambire endwara n'obundi buremeezi bwona. Baatwarira Nyabingi
 ebiconco. gyer: EMANDWA.
nyabitote [nyabitote] z. Obunaku obu enjura erikuba erobire. Enjura
 yaanyabitote neegwa kubi munonga. reb: MASHAAZI-IGANA
nyabo [nyabo] z. Ekigambo ekikoresibwa kuta ekitiinisa omu mukazi.
 Nyabo ninkushaba oije onyakureho. koz: Luganda.
nyabucureera [nyabucureera] z. Omwana otuurize, otarikukira kurira.
 Akazaara omwana shi, ni nyabucureera. bg: [baanyabucureera]. [ebik:
 Kikira kukoresibwa omu bigano.]
Nyabureezi [nyabureezi] z. Eiziina ry'emandwa ei abantu baabaire bakoresa
 kwoherereza abangi baabo, kubaita. Akamwitsa Nyabureezi.
Nyabwangu [nyabwangu] z. Omwishiki w'obwira bwingi, (omu kigano)
 owaahenzire eihwa ry'akakaikuru, akaabaire karihingisa nk'efuka. koz:
 ekikoresibwa omu migane.
nyabwebumba [nyabwebúmba] z. reb: TIINA-ABAKWE
nyabwehumbirika [nyabwehumbirika] z. Akakooko aku orikukwataho
 kakeehinyaahinya, kakeekabisa. Enkoko yaamira nyabwehumbirika.
nyabwereere [nyabwereere] z. 1) Omwana muto. Nikikira kukozesibwa
 abazaire baaba nibarembesereza abaana, ngu bahuname. Nyabwereere wangye
 ohuname! 2) Eiziina ry'owaaruga kubandisibwa.
nyabwerundarunda [nyabwerundarunda] z. Akati kakye kagufu aku
 orikukwataho amababi gaako gakeebumba. Nyabwerundarunda abaana
 baagihugiraho, tibaasheenya nku. reb: TIINA-ABAKWE
nyabwezinga [nyabwezinga] z. reb: NYABWERUNDARUNDA
nyaigyendwa [nyaigyendwa] y. Omuhanda ogukira kurabwamu abantu baingi,
 bagweta omuhanda nyaigyendwa.
Nyaikoma [Nyaikóma] z. Okwezi kwa kana omu mwaka.
Nyairurwe [Nyairurwe] z. Okwezi kwa mushanju omu mwaka.
nyakabandika [nyakabandika] z. Enjura erikugwa erimu orubaare
 orurikushiisha emisiri.
nyakabara [nyakabára] y. Kashushu nari ekintu ekitariho kubangaanisa
 kwona. Ente Bihogo, n'enyankore nyakabara.
Nyakairima ka Muzoora [Nyakáírima ka Muzoora] z. Omurangi rurangaanwa
 w'Abakiga owaabaire naatuura Kagarama. Ogwo mushaija akasikira
 Nyakairima ka Muzoora.
nyakaju [nyakaju] z. Enju y'omukama enkye. Yaabeeta omuri nyakaju,
 baatiina kutaahamu.
nyakakaikuru [nyakakáíkuru] z. Omukazi nanka orikumanywa omu kyanga
 nk'okuzire munonga, orikugyenda naabundabunda.
Nyakanga [nyakânga] z. Obunaku bw'ekyanda.
nyakashaija [nyakashaija] z. Eiziina ry'emwe aha ngoma z'omugabe wa
 Nkore ezaabaire ziteerwa aha mikoro kandi zimanywa nk'ezirinzire
 Bagyendanwa. Bakamuzibira kuteera nyakashaija ahabw'okuba oruganda
 rwabo, tirwikirizibwa kugikwataho. bg: [zaanyakashaija].
nyakazaana [nyakazaana] z. Eiziina eryetwa omukazi okora emirimo ya mukama
 we, atarikuheebwa mpeera. fum: Nyakazaana ayerinza ogu araakore. bg:
 [baanyakazaana].
nyakibaka [nyakibaka] z. Empungu ekira kuteera obwana bw'enkoko,
 ekaburya.
nyakibazi [nyakibazi] z. Ekishaka kirikumera omu ishwa, eki bagira ngu
 nikikora nk'omubazi gw'engundu y'abaana.
nyakihaka [nyakihaka] z. Obukooko obugyenda bwingi nk'enjoki burikugamba;
 bureebwa omu bwire bw'eihangwe nk'omuri shaaha munaana, omushana gwaba
 nigujwa.
nyakijugo [nyakijugo] z. Akati akarikukura kakataho obujuma reero obujuma
 obwo bukikura bukatandika kujogyerera waabukwataho, namunonga omu
 kyanda.
nyakikoko [nyakikoko] z. Ekimera kirikumera omu ishwa eki bagira ngu
 nikitamba endwara y'abaana y'omunda, baafuuta emizi n'ekishushu byakyo.
 Nyakikoko niyo erikutamba enjoka.
nyakimwe [nyakimwe] z. Omuntu ozairwe wenka omunda ya nyina. Ogu mwana
 aba nyakimwe. reb: NYAMUNEGYERE bg: [baanyakimwe].
Nyakubaho [nyakubaho] z. Nyamuhanga nari Ruhanga ohuriire.
nyakufa [nyakúfa] z. reb: NYAKWEGYENDERA bg: [baanyakufa].
Nyakusinga [nyakusînga] t. 1) Ruhanga. Abantu boona bakaija kuramya
 Nyakusinga. 2) Eiziina ry'ekitiinisa eri abantu ba Nkore baabaire beeta
 omugabe waabo.
nyakuzaarwa [nyakuzaarwa] z. Omuntu nari omwana owaazaarwa.
 Nyakuzaarwa baamuha ebiconco.
nyakwegyendera [nyakwegyendera] z. Omuntu owaafiire. Akaijuka
 nyakwegyendera, yaarira. bg: [baanyakwegyendera].
nyakwera [nyakwera] z. reb: KYAKWERA
nyakwesikurira [nyakwesikurira] z. Omuntu owaayetaasya omu mirabanamu ya
 busha, ei yaaba atarimu. reb: NYARWEZAMBIZA cob: Nyakwesikurira akeeta
 Gongo ati, "Ija ondaarire". bg: [baanyakwesikurira].
nyakwetakuriza [nyakwetakuriza] z. reb: NYAKWESIKURIRA
nyakyaku [nyakyaku] z. Obukooko burikwiragura burikureeta orufuro
 rurikwera. Nibukira kushangwa omu miti, orufuro rwabwo niruguma
 niruragarika ahansi. Nyakyaku ekamugwa omu mutwe, eishokye ryona
 ryakuuka. reb: ENTOONYANGA
nyamabondo [nyamabondo] y. Ekikubyo eki beeta ekikyere kihango. Ekikyere
 nyamabondo kyaba kiri haihi kungwaho. fum: Waarya ekikyere, orye
 nyamabondo.
nyamagoye [nyamágoye] z. Omuntu ozairwe omwiraguju, oine omubiri
 gurikwera munonga, ekitari kya buriijo. RT: nyamagoye. bg:
 [baanyamagoye].
nyambata [nyambata] y. Omuntu orikukwekomaho, akabura kukurugaho.
 Nkeezaarira nyambata. km: omutongani. bg: [baanyambata].
nyampara [nyampara] z. Omuntu orikureeberera abakozi namunonga
 abarikukoresa engaro, nk'abarikuhinga enguuto. Nyampara akanyaga
 abakozi be boona. RT: nyampara. bg: [baanyampara].
nyamugyendanootwe [nyamugyendanootwe] z. reb: EKIGONGORO
Nyamuhanga [nyamuhanga] z. Ruhanga. Obikore kwonka nyamuhanga naakureeba.
 RT: nyamuhanga.
nyamuhonda-eikara [nyamuhonda-eikara] gut. Omuntu orikukunda kwota
 omuriro, otarikubaasa nari otarikwenda kukora emirimo. Abaana be
 abakuru, boona bakaba baanyamuhonda-makara. fum: Nyamukangayo naakira
 nyamuhonda-eikara.
nyamukangayo [nyamukangayo] z. Omuntu orikukorayo akagaruka ahonaaho.
 Ogu muhara ni nyamukangayo. bg: [baanyamukangayo].
nyamukonora [nyamukónora] z. Orutookye rwa kanyaamunyu, nari
 obunyaatsi bwine oburabyo burikwera n'oburiibwa obu barikugira ngu
 niburiibwa kanyaamunyu. Omu ntabire yaitu harimu nyamukonora nyingi.
 [ebik: Abaisihiki babuta aha kifuba ngu barahukye kumera amabeere.]
nyamukwikwi [nyamukwikwi] z. Akakooko kakye k'amapapa karikwiragura;
 nikakira kuguruka omu mwebazyo haazaho embeho, nikatonera abantu.
 Zanyamukwikwi zaaturiira omu musiri. reb: MUKWIKWI bg:
 [zaanyamukwikwi].
nyamunegyere [nyamunegyere] y. reb: NYAKIMWE
nyamunyonyi1 [nyamunyonyi] z. Omuntu murungi munonga ou buri omwe
 arikweitira. Ogu muhara ou murikureeba ni nyamunyonyi. reb:
 KANYAMUKWARA bg: [baanyamunyonyi].
nyamunyonyi2 [nyamunyonyi] z. Eiziina ry'ekinyonyi ky'ebyoya by'amabara
 marungi ky'omukira muraingwa. bg: [zaanyamunyonyi].
nyamuraingwa [nyamuráíngwa] z. Omuntu muraingwa munonga. gyer:
 ORUSHAAHURIZO. fum: Ekishaakuzo: Nyamuraingwa omu nte ze. Ekiito:
 Orushaahurizo (oruhabyo) omu rutookye. bg: [baanyamuraingwa].
nyamuraza [nyamuraza] z. Eibara eri barukire omu kiibo, omu muringo
 gw'enyuguta ya 'Z'. Endiiro ye agitiiremu eibara rya nyamuraza,
 yaabonera.
nyamurunga1 [nyamurunga] z. Ekinyonyi kirikwiragura ky'eibara rya
 kinekye hamwe n'amabara agandi garikutukura omu mahwa.
nyamurunga2 [nyamurunga] y. Omuntu murungi. Akazaara omwishiki ti
 murungi! Ni nyamurunga.
nyamurungi [nyamurungi] z. Omuntu murungi munonga. bg: [baanyamurungi].
nyamurwa [nyamurwa] z. reb: NYAKATAGARA bg: [baanyamurwa].
nyamutahatwa [nyamutahatwa] y. Ekintu kigumire eikiriza, ahabw'okutiina
 ngu kitaatika. Akasisi nyamutahatwa katahatwa orakatahatsire,
 atakakatahataga ku akatahata akaata.
nyamuteeheha [nyamuteeheha] gut. Omuntu w'omurofa munonga.
nyamuteza [nyamuteza] z. Okuziimu ahansi hare munonga. Sitaani
 bakagirundura owa nyamuteza, baagyokyezayo.
nyamwaitu [nyamwaitu] z. Enyangwakazi. Omukazi we omukuru ni nyamwaitu.
nyamwanga-kwarama [nyamwanga-kwarama] z. Omugore otenda kwarama nari
 orikwaramaho kakye bukisheesha akeiha omu rusiika. bg: [baanyamwanga-
 kwarama].
nyamwegyendaho [nyamwegyendaho] y. Omuntu okora wenka otarikukwatanisa
 n'abandi, akihikwaho oburemeezi akabwekoreraho wenka. bg:
 [baanyamwegyendaho].
nyamwenga [nyamwenga] gut. 1) Okutsya nyamwenga: Okwokibwa obutagatsi
 bwingi bwaba buhinguraine. Yaatsya nyamwenga. 2) Endwara y'orutookye
 erikukwata omutumba gukooma.
nyamweziringa [nyamweziringa] z. reb: NYARWEZIRINGA km: nyamweziringa.
nyamwingi [nyamwîngi] y. Ebintu nari abantu baingi munonga. Ku twabaire
 twahikaho, haija abantu nyamwingi.
nyanga-ente [nyanga-ente] z. Omuhoro gwine ekirimi kishogoize aha
 mutwe n'obwogi, ogu bakoresa omu kubaaga.
nyankwaraara [nyankwaraara] z. Omuntu w'orugambo, ogyenda naabuuririza
 ebirikukwata aha bandi bantu ngu akaabona orugambo rw'okugyenda
 naazeereeza. bg: [baanyankwaraara].
nyantagambirwa [nyantagambirwa] z. reb: NYANTAHURIRA bg:
 [baanyantagambirwa].
nyantahurira [nyantahurira] z. Omuntu ou orikugambira akanga kuhurira,
 aine omutwe muhango. Ogwo mwana we ni nyantahurira. reb: NYANTAGAMBIRWA
 RT: nyantahulira. fum: Nyantahurira akambukira omu bw'eibumba.
 Nyantahurira akarya eriisho rye. bg: [baanyantahurira].
nyarubombo [nyarubombo] z. Ekikamba kirikuranda, kiine ebitakuri okuzimu,
 ebyetwa ekibombo nari ekimara, eki bagira ngu nikikora nk'omubazi
 ogurikutamba efaana.
nyaruju [nyaruju] z. Enju mpango y'ekitiinisa. Bariyo nibashorooza
 esente z'okwombeka nyaruju. bg: [zaanyaruju].
nyaruka [nyaruka] z. Eka mpango y'amaka maingi. fum: Nyaruka etsiga
 nyaruranga. bg: [zaanyaruka].
nyaruntu [nyaruntu] z. Embeba y'orurenga-myambi.
nyarwefoora [nyarwefóòra] z. Ekimera kiine eibara ririkwiragura eki
 bakoresa kuziga engorogoro n'enfunjo z'okurukisa amabara omu biibo
 n'ebindi. Engorogoro baaziteekyesa nyarwefoora, zoona zairagura. km:
 omufooka.
nyarwegye [nyarwegye] z. Enda ekuzire eri ahagati y'ameezi mushaju na
 munaana. Enda ye ni nyarwegye hati.
nyarwehindura [nyarwehindura] z. Ekiti eki orikuteeka omu maizi,
 gakahinduka nk'eshagama.
nyarwehumbarika [nyarwehumbarika] z. reb: TIINA-BAKWE
nyarwekiika [nyarwekííka] z. Ekizimba ekikira kuza omu bicweka
 by'enshoni namunonga omu mayasha*. Ku yaarwaire nyarwekiika,
 yaamuzibira kugyenda.
nyarwezambiza [nyarwezambiza] z. reb: NYAKWESIKURIRA fum: Nyarwezambiza
 akateera empitsi orugari.
nyarweziringa [nyarweziringa] z. Ekimera kirikugiraho amajugo g'amahwa
 kirikunuuka munonga, kitarikuribwa bantu nari nyamaishwa. Kiine amababi
 mahango kandi nikyana ebijuma biine amahwa aha mutwe nk'akashunshura
 k'akakuruzo. km: nyamweziringa.
nyarwino [nyarwino] z. Empazi y'amaino mahango kandi maraingwa agu
 eyemereza ekatezya, ezindi zikarabaho. Nyarwino niyo yaamuruma. bg:
 [zaanyarwino].
nyeiteera [nyéíteera] z. Ekigambo ky'okutsinda eiziina ry'omukazi
 ery'obuzaarwa. Ee! nyeiteera wangye arahi?
nyekiro [nyékíro] p. Amagingo agari ahagati y'omwebazyo n'omu
 kasheeshe, eizooba ritakaturukire. Akaija nyekiro, twena twabyamire.
 RT: ekiro.
nyenkyakare [nyenkyákare] p. Eizooba eririkukurata eriizooba. Nituzayo
 nyenkyakare. RT: nyenkyakara. fum: Nyenkyakare tebayo.
nyentsya [nyentsya] p. Ekigambo ekirikumanyisa obunaku bw'omumaisho nari
 oburikwija. Nitwija kuzayo nyentsya. RT: nyenkya.
nyina1 [nyina] y. Omukazi orikuzaara omuntu orikugambwaho. reb: MAAWE
 RT: nyina.
nyina2 [nyina] z. Mukama w'ekintu. Bakarya ekikoijo, nyinakyo
 atakibahaire.
nyina-ababiri [nyina-ababiri] z. Omukazi ozaire empasha. Omukazi wangye
 ni nyina-ababiri. bg: [baanyina-ababiri].
nyinabangye [nyinabangye] z. Ekikubyo eki omushaija ayeta omukazi
 orikuzaara abaana be. Nyinabangye tarimu agiire kutaayaaya.
nyinamaka [nyinamaka] z. Omukazi orikukurira eka. Nyinamaka arimu? bg:
 [baanyinamaka].
Nyinamwiru [nyinamwiru] z. Omukazi ou bagira ngu ni muhara wa Bukuku
 owaazaire omucwezi Ndahura omu mwanya oguri haihi na Nyakasura omuri
 Tooro. [ebik: Nikigambwa ngu okufa kwa ishe n'okwema kw'omutabani aha
 ngoma bikabaho omurundi gumwe.]
nyinarumi [nyinarumi] z. Omushaija orikuzaarwa na nyina. reb: MAARUMI bg:
 [baanyinarumi].
nyinazaara [nyinazáàra] z. reb: MAAZAARA RT: nyinazaara. bg:
 [baanyinazaara].
nyineeka [nyínééka] z. Omushaija mukama w'eka. Twashanga nyineeka
 atarimu, ebintu tibaabituha. RT: nyineeka. fum: Nyineeka ku aba
 atarimu, ebikyere bitemba enju. bg: [baanyineeka].
nyinekiriga [nyinekiriga] z. Omuntu mukama w'ekintu. Ogwo mukazi, ni
 nyinekiriga. bg: [baanyinekiriga].
nyinenda [nyinênda] z. Ekicweka ky'omunda y'omukazi eki omwana
 akuriramu. RT: nyinenda.
nyinenju [nyinénju] z. Omukazi mukama w'egyo nju ei arikutaahamu.
 Omukazi nyinenju, niwe arikumanya ahu omwonyo guri. bg: [baanyinenju].
nyinenkuru [nyinénkúru] z. reb: KAAKA RT: nyinenkuru. bg: [baanyinenkuru].
nyinento [nyinênto] z. Omukazi orikuzaarwa na nyina. reb: MAAWENTO bg:
 [baanyinento].
nyoko [nyoko] z. Omukazi orikukuzaara. reb: MAAWE RT: nyoko. fum:
 Etajugirwe nyoko n'ekihaha oriirayo. Otari nyoko takureeba ha nda. Ku
 ota nyonko endugu totayo rumuri. bg: [baanyoko].
nyokoromi [nyokorómi] z. Omushaija orikuzaarwa na nyoko. reb: MAARUME RT:
 nyokoromi. bg: [baanyokoromi].
nyokozaara [nyokozáára] z. reb: MAAZAARA RT: nyokozaara. bg:
 [baanyokozaara].
nyokwenkuru [nyokwénkúru] z. reb: KAAKA RT: nyokwenkuru. bg:
 [baanyokwenkuru].
nyokwento [nyokwênto] z. Omukazi orikuzaarwa na nyoko. reb: MAAWENTO RT:
 nyokwento. bg: [baanyokwento].
nyomushana [nyomushana] p. Amagingo g'eizooba ag'omushana. Twazayo
 nyomushana.
nyomwebazyo [nyomwébazyo] p. Eizooba eririkukuratwa eriizooba. Hati
 tituraarye ebitakuri, tubiriire nyomwebazyo.
nyororo [nyororo] z. Eiraka ririkukorwa enjoka z'omunda. Mwana we ka
 nimpurira enda egumize ngu nyororo waarya ki?
nyowe [nyowe] s. Entsigwa enyetwara, ey'omuntu w'okubanza omu bumwe.
 Nyowe naija, uwe yaatsigarayo. RT: nyowe. bg: [itwe].

 O - o

o [ó] z. Enyuguta ya ikumi na itaano omu nyuguta za arifu.
obubaagi [obubáàgi] z. Omurimo gw'okwita ebitungwa kwihamu enyama. Ishe
 akora omurimo gw'obubaagi. 2) Omuze gw'okukwata ebintu eijaga. Ishe
 akamutsigira sente nyingi, kwonka ahabw'obubaagi bwe zaamuhwaho juba.
obubaani [obubáàni] z. Amaizi g'omuti agarikwoma gakaba nk'amakanca
 garikwera. Abantu nibagakoresa kwotera omunju ngu gareetemu omugaju,
 kubinga sitaani; abamwe bagasiiga aha huuzi z'endigiri ngu zigambe
 munonga, baaba nibaziteera. Baayotsya obubaani omu iramizo. RT:
 obubaani.
obubaizi [obubaizi] z. Omwoga gw'okubaija. Omwana we akashoma obubaizi.
 RT: obubaizi.
obubanda [obubânda] z. Obugaati bukozirwe omu minekye n'esaano ya
 muhogo. Otureetere obubanda omu katare. bm: [akabanda].
obubandamo [obubándamo] z. Omwanya gw'okuhungiramu nari kwesherekamu.
 Akabura obubandamo, yaaza owa mukaishe.
obubangizi [obubangizi] z. Obuhwezi oburikuheebwa omuntu ori omu
 buremeezi. Ogwo mushaija naayetenga obubangizi.
obubaziizi [obubaziizi] z. Omwoga gw'okubaziira. Naakora ogw'obubaziizi.
obubi1 [obúbi] y. Obutareebeka gye. Obukopo obubi baabutsigayo. RT:
 obubi. 2) Obwinazi. Obubi bwawe oraabuta hi?
obubi2 [obúbi] y. Amazi g'abantu nari enyamaishwa. Obubi bwawe
 oraabuta hi? RT: obubi.
obubiiki [obubíìki] z. Omurimo gw'okubiika. Omu kigombe kyabo, naakora
 ogw'obubiiki.
obubiiko [obubíìko] z. Omwanya ogu babiikamu ebintu. Akabura obubiiko,
 yaabigarura omu ka.
obubisi [obubísi] z. Embeera ei ekintu kirikuba kirimu kyaba kiri
 kibisi.
obubundamo [obubundamo] z. Omwanya ogu omuntu ayesherekamu, kumara akaanya
 kakye. Empungi zikabona obubundamo.
obubyamo [obubyamo] z. Omwanya ahu omuntu nari enyamaishwa zirikubyama.
 Akabura obubyamo, yaaza kubyama omu kiteekyero.
obucaca [obucaca] z. Obucweka bukye bw'entongo y'enyama nari ekintu
 kyona ekicwirwemu obucweka. Yaamureetera obucaca bw'enyama, ngu abe
 nibwo yaarya. reb: ORUCACA bm: [akacaca].
obucakumba [obucakumba] z. Ekumbwe.
obucecezi [obucecezi] z. Omuze gw'okucecera. Ishe akaba akora
 ogw'obucecezi.
obucomi [obucomi] z. reb: OBUSHEMA
obucuncu [obucuncu] z. reb: OBWACOONI 1)
obucundura [obucundura] z. Oburo obu basa bakagoya, batabandize
 kubukaranga nari kububabiirira. Yaagoya oburo bw'obucundura, tibwanura.
obucunguzi [obucunguzi] z. Ekikorwa ky'okujuna omuntu nari ekintu kuruga
 omu kabi. Ebintu bye byabona obucunguzi, kwonka byaba nibiza
 kucwekyerera. RT: obucunguzi.
obucura [obucura] z. Obunaku bwa bukuru bw'omuntu nari bw'ente,
 oburengire aha myaka y'okuzaara. Ente ze hati zaahika omu bucura.
obucureezi [obucúreezi] z. Emicwe mirungi y'okworobera abarikukukira
 n'ab'orikukoragana nabo okabatamu ekitiinisa. Obucureezi bwabo
 bukabakundanisa n'ekyaro kyona. RT: obuculeezi. fum: Obucureezi
 bw'entaama, tibugizibira kwona.
obucuukucuuku [obucuukucuuku] z. Omuze gw'okurondereza n'okukuriiriza
 obushonga bukye aha muntu, nari aha mirimo ye. Iba aine obucuukucuuku
 bwingi.
obucwekanisizo [obucwekanisizo] z. 1) Ahantu nari omwanya gw'okurabiraho
 waaba nooyambuka omu kyanga ekindi. Enjura ku yaagwa yaabura
 obucwekanisizo yaagaruka owaabo. 2) Ekintu ky'okucwanuuramu ebintu
 ebyaijura nari ahantu ah'okuta ebintu ebyaheza kubaganisibwa. Mwana we
 reeta ebiibo tucwekanisizemu egi shaho y'oburo.
obucwekaniso [obucwekaniso] z. reb: OBUCWEKANIZO
obucwekye [obucwekye] z. Omuntu kufa ataine mwana ahabw'okufiisa nari
 ahabw'obugumba. Obusheru bukareeta obucwekye omu ka yangye.
obudongo [obudongo] z. Eitaka rikaatsirwe. Eitaka eri, riine obudongo
 bugumire. RT: obudongo.
obufaakazi [obufáákazi] z. Entuura y'omukazi, ofeereirwe iba. Akateerwa
 obufaakazi, akiri muto. fum: Efaakazi tegaya mushaija.
obufamatu [obufamatu] z. Omuringo ogu omuntu arikuba arimu, yaaba
 atarikubaasa kuhurira. Okuhonda amabaare kukamureetera obufamatu.
obufeera [obufééra] z. Obutiini burengyesereize namunonga bwaba bwinwe
 omushaija. Obufeera bwe tiburikumwikiriza kuza ahagati y'abantu.
obufuki [obufuki] z. Obutiti oburikushangwa omu kintu nari ahantu.
 Ebireere abiraize aheeru, byazamu obufuki. RT: obufuki.
obufumu [obufúmu] z. Omurimo gw'okuragura. Obufumu akabwega kuruga
 ahari ishe. RT: obufumu.
obufunda1 [obufúnda] z. Obutagira mwanya gurikumara, kutamu abantu nari
 ebintu. Obufunda bw'owaabo bukamuremesa kutaaha n'omurumuna. RT:
 obufunda. fum: Obufunda bukateekyesa enjojo aha rugusyo.
obufunda2 [obufúnda] z. Obutuzi obutakajanjamwire. Obutuzi bukiri
 obufunda muburekye. RT: obufunda.
obufundi [obufúndi] z. Omwoga nk'ogw'okubaija, okwombeka n'okubaziira.
 Omutabani omukuru akeega obufundi. RT: obufundi.
obufura [obufúra] z. Omutima gw'okukunira n'okutwariza gye abagyenyi,
 kureeba ngu tibanagaijurwa. Obufura bwingi bukamuremesa amaka. fum:
 Obufura bwingi, buteeza obufeera. Bufura tegyemwa.
obufute [obufute] p. Omuringo ogu omuntu nari enyamaishwa ezaaramu
 omwana gwaba gubandize kureeta amaguru. Enyana ye ku ebaire neejigaija
 yaazaara obufute.
obufuuhi [obufuuhi] z. 1) Entwaza y'omushaija nari omukazi kureebereza
 ou ashweraine nawe, ahabw'okumuteekateekaho kuba ari enshambani.
 2) Ekikorwa ky'okuhurira kubi aha muntu oine ekintu eki orikwetenga.
 Omushaija wangye oine obufuuhi bwingi, tindikumanya yaaba ndaamubaase.
obufuuzi [obufúúzi] z. Embeera y'okuba efuuzi ahabw'okufeerwa abazaire.
 Obufuuzi bukabatamba eikono, bwabazibira kushoma gye. fum: Obufuuzi
 bwita onyeetsire. Obufuuzi buteeza emicwe nungi.
obugaara [obugaara] z. Omutwe nari ekirabyo ky'ekifunjo. Yaaza kucwa
 obugara bw'okuzaanisa.
obugabe [obugabe] z. 1) Obutegyeki oburikwebemberwa omugabe. Obugabe
 bw'owaabo bukasiisikara. 2) Ekyanga ekirikutegyekwa omugabe. Obugabe
 bwaitu n'obwa Nkore.
obugamba [obugámba] z. Orutandaaro oru bateera ahaiguru y'amahega,
 kuhanikaho nari kukwatsaho ebintu. Ahanikire eminekye aha bugamba.
obugambiro [obugambiro] z. 1) Okutunga obusingye naiwe otyo okagamba.
 2) Okugira akaanya nari omugisha gw'okugambiraho. Nawe akabona
 obugambiro, yaarogonjoka.
obuganga [obuganga] z. Ekintu ky'esaano erikwiragura kirikurahuka
 kubakwa omuriro kikabaruka kyaba kiri ahafunzire. Ekibiriiti kyahwaho
 obuganga, tikirikuza kwaka. RT: obuganga. [ebik: Obuganga nibwo
 bafundikirira omu isasi ry'embundu bukarireetera kwirukisa endigito
 y'amaani maingi ryaheza kubakwa omuriro.]
obugangaare [obugangaare] z. Eihano nari obuhuruutukye. Ka
 n'obugangaare, omukwe kugwa owa ishezaara!
obugangaazi [obugángaazi] z. Ekikorwa ky'okwanga kuhurira nari
 ky'obugomi. Omwana ogwo aine obugangaazi.
obugangi [obugangi] z. Obunaku obu orikuba oine oburemeezi, otaine
 busingye. Obu naazayo, nkashanga bari omu bugangi.
obugango [obugango] z. Obugangi.
obugangye [obugangye] z. Oburwaire.
obuganzi [obuganzi] z. Obugaragwa nari okukundwa bagyenzi baawe. Kagire
 obuganzi owa Ruhanga.
obugara [obugara] z. Obweremwa. reb: OBWEREMWA
obugaragwa [obugarágwa] z. Obuganzi.
obugarukiro [obugarukiro] z. Ahu ekintu kyona kiherera nari kikoma.
 Rukundo ya Ruhanga aha baana be, tegira bugarukiro.
obugayane [obugayane] z. reb: BUGAYE
obugazi [obugazi] z. Oburaingwa bw'ekintu obutari bwa bwemi. Oru
 rubaaho, rwine obugazi buhango.
obugimbi [obugímbi] z. Otwoya oturikubaba, otushangwa aha binyaatsi.
 Ekikoijo kyantaho obugimbi bwakyo. RT: obugimbi. bm: [akagimbi].
obugimu [obugimu] z. Ekiriisa eki barikuta omu bihingwa ngu bibonere
 nari bigire amagara marungi. Eitaka eri yaaguzire riine obugimu bwingi.
obugingo [obugingo] z. 1) Obunaku buraingwa munonga. Akamarayo obugingo.
 2) Amagara g'ekintu goona. cob: Enyamurimi bakagibinga yaatimba aha
 rukiri, eti "Ti bwansi kuguma, ni bugingo ehwaire". fum: Omufumu ori
 bugyengye, aragurira omurenzi ori bugingo.
obugobya [obugóbya] z. Ekikorwa ky'okutwara ekintu kya nanka nookoresa
 obwengye, butarimu mazima. Omukazi ogwo, aine obugobya. RT: obugobya.
 gyer: OBURYARYA. fum: Obugobya ku oburasha hare, bugwa aha muryango
 gwawe.
obugoigo [obugoigo] z. Ehuuzi ezirikukorwa (kuteerwa) kuruga omu mababi
 ga kamba. reb: OBUGWIGWI RT: obugoogwa.
obugomi [obugomi] z. Ekikorwa ky'okwanga kukora eki abazaire nari
 mukama waawe, yaakuragiira. Obugomi bwe, bukatuma yaaruga omu ka.
obugomokye [obugomokye] z. Obuhango bw'omuntu nari ekindi kintu ekiine
 amagara. Obugomokye bukamuremesa kwiruka.
obugondo [obugondo] z. Obubara nari obutonaatone oburi aha kintu
 ky'omuringo gwona nk'omwenda, enyamaishwa, n'ebindi. Embuzi ye, eine
 obugondo bwa mutare.
obugoote [obugoote] z. Obujuma burikwera omu kishaka. Nibwera aha kiti
 kihango omu kishabo, nibuba bwine erangi ya kakobe bwaba buhiire.
 Niburiibwa enyonyi hamwe n'abantu. Twaba tugiire kurya obugoote.
obugore [obugore] z. RT: obugore. 1) Omuringo ogu abagore barikuba
 barimu. Obugore bwe bukamubonerera munonga. 2) Obunaku obu omwishiki
 orugire kushwerwa arikumara omu rusiika.
obugoro [obugoro] z. Esaano y'etaabe nari ebindi bishaka ebi abantu
 bamwe barikwotsya, kashenda yaabyo bakaguma nibagishoreza omu nyindo;
 ebindi bakabita ahansi y'orurimi bakaguma nibamira amacwante kubasinza.
 Ni kibi kutuma omwana kukugurira obugoro.
obugorogonja [obugorogonja] z. Obushorogoto bw'ebinyangondookyera
 n'otundi tukooko tw'omu nyanja. Mugyende mundeetere obugorogonja
 nimbwenda.
obugufu [obugúfu] z. Omuringo ogu ekintu kiba kirimu kyaba kiri kigufu.
 Obugufu bw'ekiti nibwo bwatuzibira kukikoresa.
obugumba [obugumba] z. Omuringo ogu omuntu nari enyamaishwa erikuba
 erimu yaaba etarikuzaara. Obugumba bukamuremesa amaka. RT: obugumba.
obugumi [obugumi] z. 1) Omuze gw'obunyarwango, omuntu ogu arikuba aine
 yaaba atarikwenda kugaba ebintu bye nari kurya n'abandi. Aine obugumi,
 nibwo bwamuzibiire kutunga. 2) Obugomi nari obutahurira.
obugumizo [obugumizo] z. reb: OBUHAMIZO
obugunga [obugúnga] z. Obunyaatsi burikumera omu migongo nari omu
 bishozi; nibukoresibwa omu kunyuuka ebitookye, kwarira omunju kandi
 abandi nibabushakaaza amaju. Abaishiki baaza kwiha obugunga
 bw'obugyenyi. km: engunga.
obugunjukye [obugunjukye] z. Orurengo rw'okwetegyereza, orw'ahaiguru.
 Mutabaani wangye, eriigyenda aine obugunjukye bw'orurengo rw'ahaiguru.
obugurusi [obugurúsi] z. Obukuru bw'omushaija ohikize emyaka mingi
 munonga. Obugurusi bwe bumureeteire kufa amaisho. RT: obugurusi.
obuguuza [obugúùza] z. Okutarahuka kukora eki waaragiirwa. Ogwo
 mutsigazi obuguuza bwe nibwo bwamuzibiire kukuzibwa aha muriro.
obuguzi [obuguzi] z. Omugasho gw'ekintu, omu burungi bwakyo. Aine
 amabaare g'obuguzi bwingi. fum: Akabura buguzi, kagarukira mukama
 waako.
obugwagye [obugwágye] z. Omuringo ogu omuntu aba arimu yaaba aine
 obusingye. Akagira obugwagye, hati aine amaani.
obugwairaro [obugwáìraro] z. 1) Endwara y'obwongo erikureetera
 ogirwaire okukora n'okugamba ebitarimu bwengye. Akagira obugwairaro,
 bwamuremesa kushoma. 2) Ebikorwa by'obuzahambuki. reb: OBUSHAZI
obugyega [obugyega] z. reb: OBUSHEMA RT: obujega.
obugyendandara [akagyendandara] z. Obutuzi bukye burikwiragura aha mutwe.
 Baakuura obugyendandara nibwo baariisa oburo. bm: [akagyendandara].
obugyengye [obugyengye] y. Okukora kintu nooyegyendesereza ngu
 otakishiisha. Ari aha bugyengye bw'okusanga amahuri.
obugyenyi [obugyenyi] z. Omukoro ogubaho kushemeza abantu ahabw'okushwera
 nari ahabw'ekintu kirungi ekibaireho. Eka yoona ekataaha obugyenyi bwe.
 RT: obugenyi. fum: Obugyenyi bw'omwe, obwebarira yaataaha. bg:
 [amagyenyi].
obugyeragyere [obugyeragyere] z. Endwara y'ebigyere, erikuza ahagati
 y'ebyara ekahatotsyatotsya. Obugyeragyere bumuremeise kujwara enkaito.
 reb: OBUNYARUME
obuhaamahaama [obuhaamahaama] z. Ebishuba ebirikureebwa butunu waaba
 noohoza orubanja nainga nooshoboorora enshonga.
obuhabuzi [obuhabuzi] z. Obwengye nari okuhuguurwa oku omuntu atunga
 kuruga aha ndiijo muntu. Obuhabuzi obu baamuhaire, tarabukurataire. RT:
 obuhabuzi.
obuhagara [obuhagara] z. Oburahuzi. Omwana ogwo obuhagara obu aine,
 torikumutsiga n'abandi.
obuhagizi [obuhagizi] z. reb: OBUSHAGIKI
obuhame [obuháme] z. Obujurizi nari obwa mushinja oburikuhamisiriza ku
 kitabaarizibwa akozire ekirikumugambwaho. Akaija aine obuhame, ngu
 nyina niwe yaamutwaire.
obuhamizo [obuhámizo] z. Ekintu eki omuntu ahamizaho, akabona amaani
 g'okukora eki arikwenda kukora. Akabura obuhamizo, yaaza owa
 nyinenkuru.
obuhandiiki [obuhandiiki] z. Omurimo ogukorwa omuhandiiki. Omurimo
 gw'obuhandiiki ogu baamuhaire, gukamuremesa amaka. RT: obuhandiiki.
obuhandiikye [obuhandíìkye] z. Ekihandiiko eki abantu bahandiika
 nk'endagaano, nari nk'obwamushinja ngu nyentsya hatarigira owaayehakana
 mugyenzi we. Bakamukoresa obuhandiikye, obu aguza eitaka rye. RT:
 obuhandiike.
obuhangaazi [obuhangaazi] z. Omwanya muraingwa ogu ekintu kimara
 kihuriire nari kitakasiisikaire. Obuhangaazi bukatuma kureeba
 omwijukuru. RT: obuhangaazi. fum: Obuhangaazi bukamubaasisa embeba
 omuguta gwa kapa.
obuhango [obuhângo] z. Omuringo ogu ekintu kiba kirimu, kyaba kiri
 kihango. Obuhango bwe bukamuremesa kwiruka.
obuhangwa [obuhangwa] z. Enkura y'ekintu omu kuhangwa kwakyo. Akeetukuza,
 yaashiisha obuhangwa bwe.
obuhasha1 [obuhasha] z. Omwanya ogu aba kare baabaire banagamu amahasha
 ahabw'emizizo yaabo. Amahasha ge, akaganaga aha buhasha.
obuhasha2 [obuhasha] z. Endwara ei omuntu agira yaaba atakuratiire
 emigyenzo y'okuzaara amahasha. Nyina arwaire obuhasha.
obuhaze [obuhaze] z. Ebikorwa by'obuzahambuki, nk'okukira kurwana
 n'okuteerana embaare. Abaana be boona, baine obuhaze.
obuheereza [obuheereza] z. Omwoga gw'okukora omu kikaari ky'omukama, omu
 iramizo, nari omu bitongore by'obutegyeki. Obuheereza bwe ti burungi.
 RT: obuheereza.
obuheesi [obuheeshi] z. Omwoga gw'okukora ebintu by'ebyoma. Akatwara
 omwoga gw'obuheeshi, kuruga ahari ishe. RT: obuheesi.
obuhekye [obuhékye] z. 1) Oburo butakahiisize. Oburo bwe n'obuhekye.
 2) Obuntu bukye bwingi butarikubarwa. Omu mutwe gwe ainemu obuhekye
 bwingi bw'emigi. 3) Obutuzi butakakuzire. Obutuzi muburekye, bukiri
 obuhekye.
obuhemba [obuhemba] z. Eby'okurya ebi bagoya kuruga omu mugusha. Bariire
 obuhemba, bwabatama. reb: KYANKARAATA
obuhendagurika [obuhendagurika] z. Obucwanyagurika bwingi bw'ekintu.
 Yaatuha obuhendagurika bw'enku.
obuhendeki [obuhéndeki] z. Omuringo ogu ekintu ekirikuba kicwekire nari
 kikobokire kirikuba kirimu. Obuhendeki, nibwo bwamwitsire. RT:
 obuhendeki. fum: Kahendekye, teita mbogo. Obuhendekyera abandi: abaana
 b'embeba boorora aba kaapa.
obuhere [obuhere] z. Endwara y'otuzimba tukye, otumera aha mubiri
 tukareetera oturwaire kweyagura. Arwaire obuhere, nibwo burikumureetera
 okweyagura. RT: obuhere. bm: [akahere].
obuhiigi [obuhíìgi] z. Omurimo gw'okuhiiga. Omushaija we, akora
 ogw'obuhiigi. RT: obuhiigi. cob: Ekitega Ruhende kikagira kiti,
 "obuhiigi bwangye buri mpenda".
obuhiima [obuhíìma] z. reb: AMAHIIMA koz: NK.
obuhikiro [obuhikiro] z. Omwanya gw'okuhikiramu. Obuhikiro bwaitu,
 twabuhinguraho.
obuhingi [obuhîngi] z. Omurimo gw'okuhinga. Akashoma eby'obuhingi.
obuhingura [obuhingura] z. reb: AMANYAANYA
obuhinza-mitima [obuhinza-mitima] z. Omuringo ogu omuntu arikuba arimu
 yaaba ayeraarikiriire. Obuhinza-mitima ka nibuza kukwita mukazi we!
 gyer: KWERAARIKIRIRA.
obuhome [obuhome] z. Ekisiika ky'enju ekihomire n'obudongo. Aizire
 asinzire, omutwe yaaguteera aha buhome.
obuhonda-mabaare [obuhonda-mabaare] z. 1) Omurimo gw'okutimba eby'omu
 itaka nk'omuringa, zaabu na feeza. Omurimo gw'obuhonda-mabaare,
 gugumire munonga. 2) Ekintu kigumire nari omurimo gwine eikora. Emyaka
 ye yoona y'okushoma, ekamubeera obuhonda mabaare. koz: amakuru
 g'omuguutuuro.
obuhooro [obuhóòro] z. Obusingye, eihoreere nari obugwagye. Abantu ba
 Kanungu bari buhooro.
obuhoro [obuhóro] z. reb: AMAHORO
obuhoroote [obuhoróòte] z. Omuringo gw'omuntu areebekamu yaaba ahururukire
 nari ahweire aha magufa.
obuhundame [obuhundame] z. Omuringo ogu omuntu areebekamu yaaba atwire
 aine enjara, ahundami.
obuhunga [obuhunga] z. RT: obuhunga. 1) Esaano y'ebicoori. Otwijanireyo
 obuhunga, titwine ky'okuraarira. 2) Obushera nari oburo bugoyire omu
 saano y'ebicoori. Akanga kunywa obuhunga, ngu we naayenda amate.
obuhungiro [obuhungiro] z. Omwanya gw'okuhungiramu. Akafa ataine
 buhungiro.
obuhunguzi [obuhunguzi] z. Ekikorwa ky'omwana nari omuntu weena kuza omu
 bigyere by'omuntu owaafa. Akatsiga obuhunguzi yaabuhandiika omu kitabo,
 atyo yaakibiitsya omu b'ebiragiro.
obuhura [obuhúra] z. 1) Obukooko bukye bw'amapapa oburikukira kutuura
 omu bikungu ahu burikuzaarira kandi bukakora obwoki burikwetwa obuhura.
 2) Obwoki oburikukorwa obukooko bukye bw'amapapa butarikutonera. Twaba
 tugiire kuhakuura obuhura.
obuhurizi [obuhurizi] z. Ekikorwa ky'okworobera abazaire nari bakama
 baawe. Omwana ogwo, akamuha ekiconco ahabw'obuhurizi.
obuhurunguru [obuhurunguru] z. reb: AMAHURUNGURU
obuhuruzi [obuhuruzi] z. Obusaasi oburimu okubabirirwa n'okuhuuhuutwa omu
 mubiri. Yaagira ngu naahurira obuhuruzi omu kuguru.
obuhuta [obuhuta] z. Ekironda ekiruga omu kuhutaara. Aine obuhuta aha
 kuguru. RT: obuhuta.
obuhuuku [obuhúúku] z. Entuura y'omuntu ou barikukoresa bugyeme,
 atarikushashurwa. Eihanga ryabo bakaritaahirira, abantu baingi
 baabatwara omu buhuuku.
obuhuumuriro [obuhuumuriro] z. Omwanya ogu abantu barikubaasa kuzamu
 bakatungiramu obugwagye hamwe n'obusingye. Owa mukaaka niyo haba
 obuhuumuriro bwangye.
obuhuuru [obuhuuru] z. Entuura ei omushaija arikuba arimu, yaaba ataine
 mukazi. Arugireho yaaruga omu buhuuru.
obuhwanshoni [obuhwanshóni] z. Obuhagara nari omuze gw'omuntu
 gw'okugamba ebirikwitsa enshoni, nari ebirikuhemura amafura agu abandi
 barikutiinisa amaisho. Omukazi we, aine obuhwanshoni bwingi.
obuhwezi [obuhwezi] z. Ebintu nari obuhabuzi obuheebwa omuntu, kumuhwera
 omu buremeezi obu aba arimu. Akashaba obuhwezi kuruga omuri banywani
 be, baabumwima.
obujinja [obujinja] z. Obuntu bukye bugufu. Entaama ye eine, amatu
 g'obujinja.
obujorooto [obujorooto] z. 1) Obushundo bukye obumera aha mubiri
 gw'omuntu. Omukaikuru aine obujorooto omu bitsya n'ahamaisho. 2) Enkojo
 z'omuze ogwabaire gwita abantu kare. Aine obujorooto aha maisho.
obujubi [obujubi] z. Omwoga gw'okukwata eby'enyanja omu maizi. Ishe
 akabeegyesa obujubi.
obujuma [obujuma] z. Omubazi gw'ekijungu ogukozirwe omu nshushana
 y'obujuma bw'emiti. Obu yaamira obujuma, naaza kuba gye. bm: [akajuma].
obujune [obujune] z. Obusaasi, amaganya, n'enaku, ebiba biijwire omu
 mutima gw'omuntu. Bakashanga aine obujune bwingi, bamwihayo. RT:
 obujune.
obujunja [obujunja] z. 1) Enshisha y'aha ibeere ry'ekicoori. Abaana baba
 beekomire obujunja, omu mutwe. 2) Ehuuzi ezi barikutsiga nizirengyera
 aha mukugiro gw'omwenda nk'omuringo gw'okubaziira. Akagura ekitambaara
 kyetooroirwe obujunja.
obujurizo [akajurizo] z. Akamanyiso aka: " ". Omushaija akabuuza omukazi
 we, ati "Ebyo Baayara, onkunda?" (Mubangizi, B. K.) bm: [akajurizo].
obukaaka [obukaaka] z. Obuhango n'obumanzi bw'omuntu ebirengyesereize.
 Bakamuzibira ngu atazayo, yaakoresa obukaaka yaagyenda.
obukagate [obukagate] z. reb: AKAKAGATE bm: [akakagate].
obukama [obukama] z. RT: obukama. 1) Obutegyeki nari engoma
 erikwebemberwa omukama. Obukama bwe bukaba buri bubi munonga. 2) Omuntu
 kuba aine ekitiinisa kingi nari ebintu bingi eby'obutungi. Obukama
 bukaija akiri muto munonga. fum: Obukama buba munywanisa-mbogo.
obukamba [obukámba] z. 1) Enziro nyingi ezirikureetera omubiri kukyemba.
 2) Endwara erikukwata omuntu, ebigyere bikagira obuhere bwingi
 burikumurya. Arwaire obukamba. gyer: EMPIRI 2.
obukambwe [obukambwe] z. 1) Obukooko burikwiragura kandi burikutonera;
 nibukira kuba buri omu miti. Akeekorera enku, obukambwe bwamutonera.
 2) Ekiniga kingi: Omwana yaamuteeza obukambwe yaamuhutaaza.
obukangaga [obukangaga] z. Obunyaatsi oburikushangwa omu rusharara, obu
 barikukoresa omu kuruka emikyeeka n'okushakaara amaju. Enju yaitu
 bakagishakaaza obukangaga.
obukangwa [obukangwa] z. Ekimera kirikushusha orubingo, kwonka kyo kikye,
 nibakikoresa kuruka ebihumi, ebitanda by'ebiti n'ebindi. Taata yantuma
 obukangwa bw'okukora ekitanda.
obukanja [obukanja] z. Obujuma bunuzire, bukye, obwera aha kiti
 ky'omukanja, oburiibwa abaana. Twaba tugiire kurya obukanja.
obukaragate [obukaragate] z. Obuti bukye obu barukisa ebihumi
 n'ebitara. Omushaija yaaza kutema obukaragate.
obukaragye [obukaragye] z. Otugoye tukye otu boogosha omu muringo
 gw'okujerenga.
obukazi1 [obukázi] z. Entwaza y'omukazi muzima. Mwehe ekitiinisa
 ky'obukazi.
obukazi2 [obukázi] z. Ekigambo eki bakoresa kumanyisa ebicweka
 by'omukazi eby'enshoni. reb: EMANA* RT: obukazi.
obukiika [obukíìka] z. Orugyero rw'omu rubaju rw'ekintu. Obukiika bw'egi
 meeza egi, ni buraingwa munonga. RT: obukiika.
obukiizi [obukíízi] z. Omwanya oguri ahantu kuruga omu rubaju kuza omu
 rundi. Bakamupima obukiizi, baabona kutunga esaati.
obukire [obukire] z. Endwara y'abaana, erikureetwa okurya n'ow'oruganda
 oru orikuzira. Akarwara obukire, yaatambirwa omukumbi we. reb:
 KIKUBUUKO
obukiriro [obukiriro] z. Ekintu eki omuntu ainemu amatsiko ngu nikyo
 kiraamutambire. Nyinazaara niwe aba obukiriro bwe.
obukoma [obukoma] z. Obujuma bwa kinekye obwera aha biti by'emikoma.
 Twaza kurya obukoma twashangayo empiri.
obukomeraniro [obukomeraniro] z. Ahantu ahu orikushuminkanisiza emigoye
 waaba nookoma ekintu. Omugoye gwacwekyera aha bukomeraniro, enku zoona
 zaaragarika.
obukomooko [obukómooko] z. Oburugo nari ahu ekintu kitsibuka. Bakaronda
 obukomooko bwabo, bwabura. reb: OBUTSIBUKO
obukoni [obukoni] z. Obukono bw'omwana gw'enyamaishwa nk'embuzi,
 entaama n'ebindi, yaaba neezaarwa. Obukoni bwacwekyera omunda, yaafa.
obukono [obukono] z. Obuhamizo bw'ekintu nk'obw'ekiteeko, ekiteeteeyi,
 obu orikukwata. Obukono bw'egaari bwahendeka, yaamuteera ahansi. bm:
 [akakono].
obukoote [obukoote] z. Endwara y'amaisho erikureetera kutukura,
 gakareeta ebihonzi bingi birikwera. Arwaire obukoote.
obukosyo [obukosyo] z. Enshaho y'abaakare erukirwe omu migoye y'emikokwe
 nari emishe. Omufumu yaabiika eihembe omu bukosyo.
obukubuuzi [obukubuuzi] z. Entwaza y'okurwanira ekintu kitari kyawe
 nk'ekyanga, okakisingura kandi okakigaita aha kyawe, nari byombi
 okabyegaruriza.
obukumbi [obukumbi] z. Okuteera obukumbi: Entwaza y'abantu b'enganda
 ibiri ezirikumanyana kwikirizibwa kugaaniizana nari kujumirana
 batagwisaine kubi. Baabugana, baatandika kuteera obukumbi.
obukumeeme [obukumeeme] z. Ahantu ahu amatungo nk'embuzi nari ente
 zaariira zikahakuunuuza; zikahasinsibuza. Zaaharya zaahatsiga
 obukumeeme.
obukumiirizi [obukumiirizi] z. Omurimo gw'okuzibira abantu nari ebintu
 kuhika ahantu nanka. Abakuumi tibakabashashwire sente z'obukumiirizi.
obukundukundu [obukundukundu] z. Omukuunyu nari eibonde erishangwa
 ahansi y'eby'okunywa nk'obushera nari amaarwa ga tonto. Banza oyozye
 obukundukundu omu nyungu, obone kutamu amaizi.
obukungu [obukungu] z. 1) Omurimo ogukorwa omukungu nari omuhwezi we.
 Bakamuha ogw'obukungu akiri muto. 2) Ekyanga ekitegyekwa omukungu.
obukunguutwa [obukúnguutwa] z. Oburagarikira nari obutsigarira oburi
 omu kintu nk'ekiibo, oburikubaasa kurugamu waakiteerateera kijuumaire.
 Akashanga omu kiibo harimu obukunguutwa bwonka.
obukunku [obukunku] z. Obuntu bukye bugufu buhirimbukire.
obukuru [obukúru] z. Ekitiinisa ky'abantu aha murimo. RT: obukuru.
obukurura [obukurura] z. Obubibo bukye bw'ekishaka ekirikwetwa
 enyabarashana. Obukurura bwankwata aha saati. RT: akakurura. bm:
 [akakurura].
obukuumeeme [obukuumeeme] y. Ekintu kyomire kigumire nari ekitarimu
 maizi nk'eitaka, eby'okurya, n'ebindi. Eitaka ry'obukuumeeme, tiririmu
 rwezo.
obukuutu [obukúútu] z. Obuhwanshoni nari obuhaze. Omuhara omukuru aine
 obukuutu.
obukwatiro [obukwatiro] z. Omukonda gw'ekintu ogu barikuhamizaho baaba
 nibenda kukiterura. Obukwatiro bw'ekikopo, n'omukono gwakyo. Obukwatiro
 bw'enkyeka, n'amaraka gaayo. Obukwatiro bw'enkoni, n'ekibunu kyayo.
obukwe [obúkwe] z. 1) Obuzaare oburi ahagati ya kishwera na ishezaara
 nari nyinazaara. 2) Obugyenyi bw'okuza owa shozaara kuhingirwa. Aha
 bukwe bwe, akamubaagiira embuzi.
obukwokwe [obukwôkwe] z. 1) Obutuzi burikwera bugumire oburi nk'amatu
 g'abantu oburikumera aha mpimbi y'ekiti kyomire ekiri haihi kujunda;
 niburiibwa. Yaateeka emboga z'obukwokwe n'ebinyoobwa. 2) Otuhere tukye
 oturikuza aha mubiri gw'omuntu nka yaitwa embeho nari haagira
 ekyamukanga akeekanga. Yaateerwa enjura yaamera obukwokwe aha mikono.
obukye [obukye] z. Okutuuba kw'ekintu omu mubaro nari obwingi bwakyo.
 reb: EKIKYE fum: Obukye bw'entakara tibugizibira kushaariira.
obukyene [obukyene] z. Obuteebaasa nari obuteemariirira omu bintu
 n'ebikorwa ahabw'obworo. Obukyene bw'owaabo, bukabaraazakwe. gyer:
 OBWORO; AMAINARO.
obumanyi [obumanyi] z. Okwetegyereza nari okumanya oku omuntu oine aha
 ekintu. Ogwo mushaija aine obumanyi, omu kukanika.
obumanzi [obumánzi] z. Entwaza y'okugumira obusaasi, okareka kutiina
 nari kugira obwoba. Obumanzi bwe, bukamuraaza omu nju wenka. fum:
 Emanzi eitwa busha.
obumiira [obumiira] z. Abaana b'abaijukuruza. Rwabuto aine obumiira
 bushatu. km: NK. bm: [akamiira].
obumuga [obumúga] z. Emituurire y'omuntu nari ekintu ekiine ekicweka
 ky'omubiri gwakyo kitarikukora gye nk'oku kyakubaire nikikora. Obumuga
 nibwo bwamuziibiire kushoma.
obumwe1 [obúmwe] y. Abantu kugira okweteerana, okukwatanisa n'okukorera
 hamwe, kutunga ekigyendererwa kyabo. Baine obumwe omu nkora yaabo. RT:
 obumwe.
obumwe2 [obúmwe] p. Ekigambo ekirikukozesibwa waaba noogamba aha kintu
 ekirikubaho ekigurukano. Obumwe naija, obundi taija. km: obumwe
 n'obumwe.
obumwe3 [obúmwe] y. Omubaro gw'ekintu kyaba kiri kimwe. Obumwe
 bw'ebikopo n'ekikopo.
 Nikihinduka kurugiirira aha kirikuba
 nikigambwaho kiti:
 ekigambo enyogyezi
 omuntu omwe
 omuti gumwe
 ekiti kimwe
 oruku rumwe
 embwa emwe
 akakazi kamwe
 ahantu hamwe
 ogukooko gumwe

obunaku1 [obunaku] z. Enshumi, amagingo nari omwanya. Obunaku bukye
 obuhingwire. Oizire bunaku ki? Ti kirantwariire bunaku buraingwa.
obunaku2 [obunaku] z. Obworo nari obukyene. Eriigyenda, tukateerwa
 obunaku.
obunanukye [obunanúkye] z. Obusingye, obugwagye n'okwesiima. Ku yaagiire
 owa iba yaagira obunanukye.
obundi [obûndi] p. 1) Omurundi ogundi nari obunaku obutari obu. Nituza
 kugaruka obundi. 2) Ekigambo ekikoresibwa kworeka ngu tihariho buhame;
 narishi okubanganisa. Obundi okashanga yaamugambiire.
obuneene [obuneene] z. Obunyerere burukirwe omu nkyenzi obu abaishiki
 baabaire bajwara aha mikono. Abaishiki be aboogosheire obuneene.
obunegyere [obunegyere] z. Obutuzi; obukira kumera aha mugina gw'omushwa,
 burikuriibwa; bwine omutwe gurikwera. Twaita obunegyere bwijwire
 entemere. gyer: OBUTUZI. bm: [akanegyere].
obunena [obunena] z. Ebicoori, ebinyoobwa, obushaza, n'ebindi
 bikarangire. Ku ngiire kuhuumuruka, maawe yampa obunena bw'okutwarira
 abeegi bagyenzi bangye. gyer: ENKARANGYE.
obunengye [obunengye] z. Engingo eri ahagati y'ekigyere n'omurundi haihi
 n'akagombamburi. Nsikiire, mbwenu nzimbire obunengye.
obunono [obunono] z. Esaano eseire gye munonga, hatarimu ebihande.
 Omugore yaasya oburo, esaano ye yaaba obunono. reb: AKANONO fum:
 Obunono ni nyoko, ebihande ni mukaasho.
obuntu [obuntu] z. Emitwarize mirungi erimu okukunda, esaasi,
 n'okuhwera abantu. Aine obuntu burungi.
obuntu-buzima [obuntu-buzima] kb. Emitwarize mirungi, erikusiimwa abantu
 boona.
obunuriirizi [obunuriirizi] z. reb: OBUNUZI km: obunuzi.
obunuzi [obunuzi] z. Okunura okuri omu kintu nk'eky'okurya. RT:
 obunuzi. km: obunuriirizi. fum: Obunuzi butsiga obushaarizi.
obunwanwa [obunwanwa] z. reb: EBINWANWA km: ebinwanwa.
obunya1 [obunya] z. Ekiba omu mukazi, akahurira naayenda omushaija.
 Omukazi waacuzire taine bunya. koz: KI.
obunya2 [obunya] z. Amahuri g'omura. Ahu yaaba ashutami yaatsigaho
 obunya bw'omura. reb: OMUGI 1 bm: [akanya].
obunyaata [obunyaata] z. Eibura ry'emboga. Ebiro ebi turi omu bunyaata,
 titwine bihimba. RT: obunyaata.
obunyaatsi [obunyáàtsi] z. RT: obunyansi. 1) Ebimera ebirikwemeza,
 nk'omushojwa, omuteete, obukangaga, n'ebindi. Ente zaarya obunyaatsi
 burungi. fum: Obunyaatsi bwa haihi, tiburiibwa nte. 2) Ebintu ebi
 barikukoresa omu kushakaara, okunyuuka n'ebindi. Yaiba obunyaatsi
 bwaitu. 3) Obumera obu barikubyara omu kibuga ngu kibonere. Yaaza omu
 kanyaatsi niho yaasiiba abyami.
obunyabangyeri [obunyabangyeri] z. Obutuzi bwingi, oburikumera aha
 nkungu. Turaariire obunyabangyeri.
obunyagashani [obunyagashani] z. Obujuma burikwiragura burikuza omu
 kakyenkye; nibwera omu binyagashani. Twacwa obunyagashani bw'okuta omu
 kakyenkye. gyer: OBUZIBIRA.
obunyakabungo [obunyakabúngo] z. Obutuzi obumera aha rubungo.
 Obunyakabungo bunuzire nk'obunyantabo.
obunyakantu [obunyakantu] z. Omwaga n'okwekunda. Ogwo mushaija aine
 obunyakantu.
obunyakare [obunyakare] z. Ebiro ebya ira munonga. Obunyakare, abantu
 bakaba bajwara empu.
obunyampagara [obunyampágara] z. Obutookye bukye bw'empagara nka ibiri
 nari ishatu. Akatutemera obunyampagara bushatu. bm: [akanyampagara].
obunyamunwa [obunyamunwa] z. Obujoka bw'eminwa miraingwa, bw'omunda
 y'omuntu.
obunyanda [obunyanda] z. Omuze mubi gw'omuntu otarikwenda kubagana
 n'abandi bantu. Omukazi ogu obunyanda bwe nibwo bwamuremeise amaka.
obunyankuzi [obunyankuzi] z. Ekikorwa ky'okutwara ebintu bitari byawe.
 Obunyankuzi bwe bukatuma yaafeera omu kihome.
obunyarume [obunyarume] z. reb: OBUGYERAGYERE
obunyarwango [obunyarwángo] z. Emicwe y'okutakundana n'abandi. Aine
 obunyarwango bubi.
obunyo [obunyo] z. Oburo obumezire kubi. Nibagyesha obunyo.
obunyoga [obunyoga] z. 1) Amara amakye munonga agarikwera. Omu bunyoga
 bw'embuzi bakashanga harimu busha. 2) Obujuma buto nk'obw'amashaza
 garikuburwayo kuba orunyoga.
obunyubwizi [obunyubwizi] z. Omuringo ogu omuntu ayehuriramu
 baamukwata ahantu ah'empurikizo nk'omu kwanwa. Ku naamukwataho,
 yaahurira obunyubwizi. km: obunyugwizi; obunyurwizi.
obunyugwizi [obunyugwîzi] z. reb: OBUNYUBWIZI
obunyurwizi [obunyurwizi] z. reb: OBUNYUBWIZI
obunyuunya1 [obunyuunya] z. Obunyuunywambuzi.
obunyuunya2 [obunyuunya] z. reb: OBUGYERAGYERE
obunyuunywambuzi [obunyúnywambuzi] z. Obushaka burikumera bukaranda
 omu bishambu n'omu ntookye nk'omwata, bwine amababi ganuzire kandi
 nibwejunisibwa kwiha omukyerenyo aha byoma. Obunyuunywambuzi bumezire
 omu ruguuto. RT: akanyunyambuzi. gyer: OBWONYO-BW'EMBUZI. km:
 obunyuunya. bm: [akanyuunywambuzi].
obunywani [obunywâni] z. Omukago oguba rwagati y'abantu abanywaine.
 Obunywani bwabo bukamarwaho oruganda. reb: OMUKAGO RT: obunywani.
oburaakare [oburaakáre] z. reb: OBWAKU
oburaara [oburáára] z. Omuntu kuhwa amaani akahendagurika ahabw'endwara
 nari bukuru. Oburaara bumuremeise kuza omu nte ze.
oburaare [oburaare] y. reb: AKAGWE
oburaaro [oburáàro] z. Omwanya ogu abantu baraaramu. Bakabura oburaaro,
 baaza owa nyinenkuru. RT: oburaaro.
oburaaza [oburáàza] z. Ebishaka ebi bacwa kuhaasiriza abantu bakabiraaza
 omu maizi, bakaimuka nibahaasiriza. fum: Owaateera oburaaza, abwebanza.
 [ebik: Ebimwe aha bishaka ebi ni: enyaweera, esheko-y'ensi, omurokora,
 omugoshoora, omuhiire, n'ebindi. Omuntu orikuza kukora omugyenzo
 gw'okuhaasirira abanza kwehaasirira obwo naayejaburira amaizi
 n'ebishaka ebyo; ngu ayeyeze abone kuhaasirira abandi, ababingyeho
 ebihikiirizi ebya buri muringo.]
oburabo [oburábo] z. Omuhanda gw'okurabamu. Baaburwa oburabo
 baaraarayo. reb: OBUTOORO RT: oburabo.
oburagarika [oburagarika] z. Otuntu tukye otucweka aha kintu kyaba
 nikitemwa nari nikisharwa. Kapa neerya oburagarika. RT: oburagarika.
oburagarikira [oburagarikira] z. reb: EMIKUUYUUYE
oburagariso [oburagariso] z. Eshisha nari obugoigo obu abakazi
 bakoresa kuragaza omunda y'ebyanzi, baaheza kubyoza n'okubiitira.
 Oburagariso bw'ebyanzi bwabura.
oburagaza [oburágaza] z. Endwara y'obushambani erikureeta ebironda aha
 bicweka by'enshoni nk'emboro ekabicwanyaguza. Arwaire oburagaza weena
 naagyenda naatandaguza.
oburagi [oburagi] z. Omuringo ogu omuntu aba arimu, yaaba ataine
 bwengye. Omwana ogu aine oburagi bwingi. koz: KI.
oburagwa [oburagwa] z. 1) Entebeekanisa ei omuntu akora akihuriire aha
 bikwatiraine n'oku ebintu bye biraatwazibwe yaaba yaafiire; ekihandiiko
 ky'omufu. 2) Ebintu ebi omufu atsigira omuhunguzi. Ishenkuru akafa
 tiyaabarekyera buragwa bwe.
oburahuzi [oburahuzi] z. Omuze gw'okushaagiza bagyenzi baawe,
 okabateganisa. Oburahuzi bwe bukamuteera okuteerwa. reb: OBUHAGARA
oburaingwa [oburáìngwa] y. Okunyeeta munonga kw'ekintu. Aine oburaingwa
 nk'obwa ishe. reb: EKIRAINGWA
oburamaazi [oburamaazi] z. Obuhangaazi bw'ekintu.
oburamaza-ngingo [oburamaza-ngíngo] z. Emirimo erenga amaani
 g'omuntu, ekamureetera obumuga. Emirimo y'owaabo, ekaheza yaahinduka
 ey'oburamaza-ngingo.
oburamuzi [oburamuzi] z. Omwoga gw'okuramura abarikurwana. 2) Omurimo
 ogukorwa omuramuzi nari omucwi w'emanja.
oburanga1 [oburânga] z. Akakwate nari emishushanire y'ebintu nari abantu,
 erikureetwaho okugira obukomooko bumwe. Ogu mwana, aine oburanga bwa
 nyina. reb: OBWOKO koz: NK.
oburanga2 [oburânga] z. Obujuma bw'ekinyagashani. reb: OBWOKO
oburangura [oburángura] z. Endwara y'amaisho erikutuma gaazimba, gaatukura
 nari gaagira obuhuruzi bwingi. Arwaire oburangura.
oburare [oburare] z. Omuze gw'omuntu kukunda kutasiiba hamwe n'okuraara
 omu maka g'abandi, atarikwenda kuguma omu ka ye. Abaana be baine
 oburare bwingi.
oburari [oburári] z. Obumanyiso bw'oburabiro bw'ekintu eki orikuba
 nooronda kikuburiire. Yaakuratira oburari, yaagikwata.
obureebero [obureebero] z. 1) Ahantu hakinguukire ahu omuntu yaakubaasa
 kurabya amaisho akareebera ekintu. Abantu baijwire toine bureebero.
 2) Omuringo ogu omuntu arimu, yaaba naareebeka gye omu bantu. Naanye
 eriizooba naagira obureebero.
obureebya [oburéèbya] z. Omuze gw'obutahikiiriza ebiraganisiibwe omu
 bwire. Abantu b'owaabo baine obureebya bwingi.
oburefure [oburefure] z. Omuringo ogu omuntu nari ekintu kirikuba kirimu
 kyaba kijubire munonga, nikiragarika amaizi. Enjura yaakiteera kyona
 kyaba oburefure.
obureju [obureju] z. Obwoya bwingi oburikumera aha kireju, enshaya
 n'eminwa y'abantu. Obureju bwe bwakuzire, n'obw'okushara. RT: omureju.
oburejure [oburejure] z. Oburefure.
oburemeezi1 [oburemeezi] z. Ekintu ekirikugumira omuntu, kikamureetera
 okutaba gye. Aine oburemeezi bwingi, taine sente. reb: EKYAMBAITWA RT:
 obulemeezi.
oburemeezi2 [oburemeezi] z. Omutsindo oguri omu kintu kyona
 ekirikubaasa kupimwa na minzaani. Shukaari eine oburemeezi bwa kiro
 ibiri. RT: obulemeezi.
oburenga [oburênga] y. Emikorere y'omuntu otaine bwengye kandi ari
 omweremwa. Omukazi we aine oburenga bwingi, tarikubaasa kuronda
 eby'okurya.
oburenganzira [oburenganzira] z. Obujegye buri nk'obunegyere, kwonka
 bwo, amatu gaabwo ni mahangoho. Nibumera bwenaganagire. Ka muriyo
 nimwita oburenganzira, nibwo murikwenda kuraarira. reb: OBUGYENDANDARA
 bm: [akarenganzira].
oburengo [oburêngo] z. Orunyegye nari enjebajebe ezi omuntu ateera
 kuhimbya emandwa ze nari kuzeeta. Bakatubiiha ngu waakwata aha burengo
 noofa.

oburengye [oburengye] z. Omuringo gw'okukoramu ekintu okarenzya. Ogwo
 mushaija, akatukunda oburengye.
oburengyerwa-izooba [oburengyerwa-izooba] z. Orubaju rw'ensi oru eizooba
 rirengyeramu. Enyonyi yaareeterwa omu burengyerwa-izooba.
oburera-ngaro [oburera-ngaro] z. Omuze gw'obutenda kukora omurimo gwona.
 Nyihaho oburera-ngaro, irooko oze kuhinga.
oburezi [oburezi] z. Omurimo gw'okurembeera omwana. Akaza kukora
 omurimo gw'oburezi.
oburiba [oburiba] z. 1) Ekintu ekiremeire munonga. Nibiremeera, ka
 n'oburiba! 2) Oruriba.
oburiga [oburiga] z. Ebitookye nari muhogo eshatwire, ekaanikwa ekooma
 kugiihamu esaano. Shatura egyo muhogo obundi tukaihamu oburiga, enjara
 yaatumara.
oburiiro [oburíìro] z. 1) Eby'okurya ebitsigara bikwatiire aha munwa
 n'aha ngaro, omuntu yaaheza kurya. Yaija aine oburiiro aha munwa.
 2) Omwanya gw'okuriiramu.
oburiisa [oburíísa] z. (Omu kanisa), ekyanga ekirikukurirwa omwahure.
 Oburiisa bwaitu butungire omwahure musya. RT: oburiisa.
oburiisizo [oburíísizo] z. Omwanya gw'okuriisizamu ebitungwa. Tibaine
 buriisizo. bg: [amariisizo].
oburiite [oburiite] y. Ekintu kigumire eki otarikubaasa kukora nari
 ekiine eikora. Twaza kuhinga twashanga ekibira kiri oburiite,
 twagaruka.
oburima [oburima] z. Endwara y'emikamba nari ebitakuri. Oburima
 buteerize abantu enjara.
oburimbi [oburimbi] z. Eitaka ririkutukura, nk'ery'ekikungu nari enombe.
 Abaishiki ba kare bakaba beesiiga oburimbi aha maisho, ngu batukure.
oburimi [oburimi] z. Omuringo gw'omuntu arikugambamu naatsibura nari
 naafutana ekirimi. Omwana we akaguma naagamba oburimi. RT: obulimi.
oburimiro [oburimiro] z. Eitaka erikwata aha maguru g'omuntu, owaaba
 ahingire. Yaaza kubyama, atanaabire burimiro. RT: obulimiro.
oburindi [oburîndi] z. Ekiti ky'okusingaho omuriro. Ku baamuhaire
 oburindi, yaatandikiraho kusinga omuriro.
oburingaaniza [oburingaaniza] z. Entwaza y'okukorera aha mazima.
 Omushaija akakorera aha buringaaniza, omu kubagaanisa eitaka. RT:
 obwinganiza. km: obwinganisa.
oburingiri [oburingiri] z. Obutongo bukye bwekwatsire, obushangwa omu
 rwamba ruteekirwe. Yaariisa ebitakuri oburingiri.
oburinzi [oburinzi] z. Omurimo gw'okurinda ebintu ngu batakaabiiba nari
 enyonyi ngu zitarya oburo, n'ebindi. Naakora omurimo gw'oburinzi.
oburo [obúro] z. RT: oburo. 1) Ekihingwa ekiri omu ruganda
 rw'ebinyaatsi, ekirikuteera ekishiisha ekirimu otujuma tukye
 oturikurugamu esaano ei barikushigishamu obushera nari bakagigoyamu
 oburo. Tukahinga oburo bwingi munonga. 2) Eky'okurya ekirikugoywa omu
 saano y'oburo. fum: Obw'omworo bunuza omushengye.
 Amaziina g'oburo
 - Buremere
 - Kabantangaare
 - Kagisa
 - Kaguma
 - Kahendarwiko
 - Kahwehwe
 - Kajagatsi
 - Kampororo
 - Kanyabibaya
 - Kanyagaatsi
 - Karagaratwa-bitebe
 - Karamba
 - Katagyeshwa
 - Katama
 - Katomi
 - Kibaare
 - Kibaase
 - Kikara
 - Kishansha
 - Kishekurwa-mpangare
 - Kitatanwa
 - Kitomi
 - Kyakasaana
 - Kyakashaana
 - Kyamugarama
 - Kyamukaraate
 - Kyegoya
 - Kyeibanda
 - Kyembogo
 - Mahega
 - Makamba
 - Makara
 - Makoma
 - Makyerere
 - Mate
 - Mayongo
 - Mbumburi
 - Mpotora
 - Muganja
 - Muhwengyeko
 - Mujuni
 - Nkoni
 - Ntuku
 - Ntunduguru
 - Nyamucwa
 - Nyanabibo
 - Nyangabaribatyo
 - Nyaruhoorera
 - Omushaara
 - Owotarimire
 - Ruhamireka
 - Ruhenda
 - Rukanda
 - Rukonko
 - Rukuna
 - Rusheku
 - Rusibo
 - Ruteesiga
 - Ruzigye
 - Rwabanyarwanda
 - Rwahaiguru
 - Rwatooro
 - Rwempangare
 - Tindemwa
 [ebik: Obushiisha babugyesha, ku bwoma babuhuura, harugamu oburo
 bw'enjuma, obu basa bakagoya kandi bakarya.]
oburo bw'enkombe [oburo bw'enkombe] z. reb: EBIHORO koz: Kinkiizi.
oburofa [oburófa] y. Enziro, oruziizi n'ekinuuko kibi, ebireetwa
 obutoozya n'obutanaaba. Akabateera ahabw'oburofa. RT: oburofa.
oburogo [oburogo] z. RT: oburogo. 1) Omubazi ogukoresibwa bwesherekye
 kwita nari kukora kubi omuntu. Akarya oburogo nibwo bwamwitsire.
 2) Emandwa, omuteego nari amahembe g'abafumu agu booherereza omuntu.
oburondo [oburôndo] z. Obutuzi buhango oburikwenda kwiragura aha mutwe
 nk'ebituzi. Mukaaka akaba akunda kuteekyera oburondo.
oburondogozi [oburondogozi] z. Obwengye bukye hamwe n'obufa mutima.
 Omwana ogwo akagira oburondogozi bwingi.
oburooro [oburóóro] z. bm: [akarooro]. 1) Obukooko bukye buri nk'enda
 oburikushangwa omu nkoko. 2) Ebintu bingi ebitarikubaasa kubarwa.
 Omushaija aine esente, n'oburooro! koz: amakuru g'omuguutuuro.
oburugo [oburugo] z. Obukomooko bw'ekintu nari omuntu. Oburugo
 bw'amaizi n'enshuro. RT: oburugo.
oburugwa-izooba [oburugwa-izóóba] z. Obukiizi bw'ensi, obu eizooba
 ririkureetwamu. Yaareetwa burugwa-izooba omu kasheeshe. RT: burugwa-
 izooba.
oburuhe [oburúhe] z. Omuringo ogu omuntu aba arimu, yaakora munonga
 akaruha, akaremwa agagumizamu. Akahika naabyama aha bw'oburuhe.
oburuhuukiro [oburuhuukiro] z. Omwanya gw'okuruhuukiramu. Yaaba
 naayenda oburuhuukiro, yaataaha.
oburunga [oburunga] z. 1) Amabara marungi gari omu kintu ekikozirwe
 n'emikono nk'enyungu, eshekuro, ebiibo, n'ebindi. 2) Bimwe omu bishaka
 by'aha nkungu y'enyanja, ebirikwera bikareebeka nk'omugusha gwezire,
 waaba noogurangiza hare.
oburungi [oburúngi] z. RT: oburungi. 1) Okubonera kw'ekintu omu nshusha
 yaakyo. Oburungi bwakyo tibwegyerwa. 2) Obugwa gye bw'ekintu. Oburungi
 tiburiho, n'enaku zonka. 3) Ebikorwa birungi by'omuntu. Abantu boona
 bakunda omuntu oyoreka oburungi. fum: Oburungi tigwo mutima.
oburwaire [obúrwaire] z. Endwara. Oburwaire bukamuremesa kushoma. RT:
 oburwaire. gyer: OKURWARA. km: endwara.
oburyabangire [oburyabangire] z. reb: OBUTUZI
oburyambuzi [oburyambúzi] z. Obureju bw'aha munwa gwaruguru.
 Oburyambuzi bwe yaabutega.
oburyane [oburyaâne] z. Obwangane, omuhondana, obutendana,
 obutaikirizangana, n'obutakwatanisa ahagati y'abantu hamwe
 n'obutendezana ebirungi. N'eishemwe, kwonka baine oburyane. gyer:
 EMPARANA.
oburyangatanisa [oburyangatanisa] z. Obutagamba mazima, nari okubuzaabuza
 ebintu nari sente z'abandi. Oburyangatanisa bwe, bukatuma boona
 baamwanga. reb: OBURYARYA
oburyarya [oburyarya] z. Oryangatanisa, obushwashumi nari obutagira
 mazima. Ahabw'oburyarya bwe, bakamubinga omu kyaro.
oburyo [oburyo] z. RT: oburyo. 1) Omuringo ogu ekintu kikwatwamu nari
 kitwazibwamu. Kikwatire omu buryo bwakyo, otakyata. 2) Okumanya,
 obushongokye, n'obwengye, ebi omuntu aine. Omwana ogwo naija kugira
 oburyo.
oburyohe [oburyohe] z. Ekintu ekirikuza omu muntu, kikamureetera okukora
 ebitahikire.
obusaasi [obusaasi] z. Ekintu ekirikuba kiri omu muntu weena
 orikushaasha, oine obuhuruzi nari ogwo oine enaku nyingi. Omurwaire oku
 naamureeba, aine obusaasi bwingi. RT: obusaasi. fum: Obusaasi bumanywa
 akakumu. Obusaasi tibwita.
obusaasingo [obusáásingo] z. Obucwanyagurika bukye munonga bw'ekintu.
 Enjojo yaaribata enku, zaaba obusaasingo.
obuseeri [obuseeri] z. Omwanya gwa nseeri, waayambuka oruhanga, nari
 omwanya ogushungaine n'ogundi. Taata yaaza obuseeri kunywa amaarwa.
 fum: Egabo y'obuseeri tetambira mwana kurira.
obuseetura [obuseetura] z. Amaarwa agu bateerize oburo omu mwanya
 gw'omugusha. Anyweire amaarwa g'obuseetura gaamuraza aha muhanda.
obushaagure [obushaagure] z. Emyaka y'obukuru ei omukazi ahitsya,
 akarekyera aho kuza omu kwezi.
obushaakurukye [obushaakurukye] z. Omuringo ogu amate nari obushera
 burikuba burimu, bwaba bucwekire nari bukuzire, butarikubaasa
 kunyuubwa.
obushaariizi [obushaariizi] z. 1) Omuringo ogu omuntu arikuhurira
 naahuuhuutwa omu kanwa, yaarya ekintu kirikushaariira. Akanywa omubazi
 gw'ekishaka, yaahurira obushaariizi bwingi. 2) Obukambwe bw'omuntu nari
 enyamaishwa. Embwa ye, eine obushaariizi bwingi. fum: Obukye
 bw'entakara, tibugizibira kushaariira.
obushagiki [obushagiki] z. Obuhwezi obu omuntu arikutunga kuruga aha muntu
 ou arikukwatanisa nawe omu biteekateeko. Bakampa obushagiki bwingi
 munonga. RT: obusagiki.
obushahuzi [obushahuzi] z. Obushuma nari obunyagi bw'okwaya ebintu
 by'abandi. Bakamuteera aha bw'obushahuzi bwe. reb: OBUSHUMANKUZI
obushaija [obusháìja] z. RT: obushaija. 1) Obuntu nari entwaza
 y'omushaija muzima. Mwehe ekitiinisa ky'obushaija. 2) Ebicweka
 by'omubiri gw'omushaija eby'enshoni nk'emboro*. fum: Omushaija
 obushaija obweteera.
obushambani [obushambani] z. Omuze gw'okushambana. Obushambani, nibwo
 bwatumire baamubinga.
obushanku [obushanku] z. 1) Amasha gagumire munonga, agu ente enia* yaaba
 erwaire kashanku. Ente egyo neenia obushanku. 2) Amasha g'ente,
 agoomeire omu ishwa.
obushanshabari [obushanshabari] z. Obucuju nari obucwanyagurika
 bw'ekijwaro. bm: [akashanshabari].
obushanzire [obushanzire] z. Obuzaare oburi ahagati y'abantu abu
 abaana baabo, bashwereine.
obushaza [obushaza] z. reb: AMASHAZA koz: NK.
obushazi [obushazi] z. reb: OBUGWAIRARO
obusheeshe [obushéèshe] z. Amagingo g'okubanza omu izooba obwire bwaba
 nibutaagurikana. Enkoko nizishubiira omu busheeshe. cob: Bwasheesha
 karooro yaagamba.
obushegu [obushegu] z. RT: obusegwe. 1) Obutwa oburikushangwa omu
 macwante g'enjoka, oburikuhuuhuuta kandi oburikubaasa kwita omuntu,
 yaarumwa enjoka. Enjoka eyaamuruma, eine obushegu bw'amaani. 2) Omubazi
 ogurikwita omuntu, yaagurya nari yaagunywa. Akarya obushegu, bwamwita.
obushema [obushema] z. Obutamanya, okucuramirirwa omu bikorwa nari
 okukora ebitahikire. Emirimo ye naagikoresa, obushema.
obushemere [obushémere] z. Obusingye; entuura nungi, nari oburungi.
 Eriigyenda titwine bushemere.
obushera [obushera] z. Eky'okunywa ekikorwa omu kushigisha esaano
 y'oburo, omugusha, n'ebindi. Yaashigisha obushera burungi. RT: obusera.
obusheru [obusheru] z. Endwara erikuturira munonga; neekira kukwata
 abaana ebagirisa omuriro, ebironda omu kanwa hamwe n'oruhere aha
 mubiri. Abaana be boona barwaire obusheru. RT: oruseru.
obushezya-migyere [obushezya-migyere] gut. 1) Obukunguzi. Obushezya-
 migyere bwe, bukamuhindura omuntu mubi omu kyaro kyona. 2) Entongane za
 bwakyeire bwaizire.
obushoberwa [obushobérwa] z. Obutamanya eky'okukora ahabw'obutagira
 maani nari okuburwa obusingye n'eby'okukoresa. Obushoberwa bukamutwara
 hare. cob: Obushoberwa n'eihano: Kankomangwa ekahindura omunwa gwayo
 empango. fum: Obushoberwa bukwebesa ou otumire.
obushoboorozi [obushobóórozi] z. Obusingye bw'okweshariramu kukora
 ekintu eki orikwenda. Bakamutsigira obushoboorozi aha bintu bya ishe
 byona. RT: obusobozi.
obushokora [obushokora] z. Obutuzi bw'erangi ya kakobe, oburikuriibwa
 abantu. Baaza kureeta obushokora.
obushomankuzi [obushomankuzi] z. Omuze gw'okukunda kunyaga,
 kuryangatanisa n'okwerundirira eby'abandi. Obushomankuzi bwe, bukatuma
 baamubinga aha murimo.
obushomesa [obushomésa] z. Omurimo gw'okushomesa. Omuhara akashoma
 obushomesa. RT: obusomesa.
obushongokye [obushongókye] z. Omuntu kuba naarahuka kwetegyereza nari
 kukwata ekintu, nk'oku baakimugambira. Omwana ogu aine obushongokye
 bwingi.
obushugaane [obushúgaane] z. 1) Omuringo ogu omwishiki aba arimu yaaba
 atakateeranahoga na mushaija. 2) Obutagira kamogo omu micwe, ha mubiri
 nari ahandi hoona. Omukaikuru waabo aine obushugaane buhikire.
obushuma [obushúma] z. RT: obusuma. 1) Omuze gw'okwiba, kunyaga nari
 kutwara ebintu by'abandi batabikuhaire. Obushuma bwe bukatuma
 baamutemaho omukono. 2) Obutenda kuha muntu ndiijo aha by'okurya byawe.
 Ogwo mukazi aine obushuma, taakaakuha by'okurya.
obushutamo [obushútamo] z. Omwanya gw'okushutamamu nari kuhuumuriramu.
 Akaza omu bugyenyi yaaburwa obushutamo.
obushuuru [obushúùru] z. Esente ezi omuntu aheereza ahabw'okukorera
 emirimo ye omu mwanya ogutari gwe nari omu kajagiro. Bakamukoma
 ahabw'okurya esente z'obushuuru. RT: obusuuru.
obushwashumi [obushwashumi] z. reb: OBURYARYA
obushwere [obushwêre] z. Okutuura hamwe kw'omushaija n'omukazi, bakombeka
 amaka. Omukazi ogwo akaza omu bushwere akiri muto. RT: obuswere.
obusigarankingi [obusigarankingi] z. Enjoki eziba zigiire kutata nari
 kuhaima zikashanga omwibiki yaatwaire ekihumi nainga omuzinga, nari
 zikashanga ngyenzi zaazo zaacwire; mpaho zikakwata aha muti gw'ekihumi
 ekibaire kiibikirwemu, nari aha mahango g'ekihumi ky'ezicwire. Otware
 ekiibo oze kwakiira obusigarankingi ahu tubaire twibikire.
obusigaranyambwe [obusigaranyámbwe] z. Obusigarankingi. km:
 obusigarankingi.
obusiiku [obusííku] z. Oburo obwangire kunyeeta, bukaguma buri bugufu
 munonga bukataho obushiisha bukye. Oburo bwangye bubaire obusiiku.
obusinguzi [obusinguzi] z. Empereruka nungi erimu okutunga eki waaba
 nooyenda. Akashoma munonga, yaarugaho yaahika aha businguzi. RT:
 obusinguzi.
obusingye [obusîngye] z. RT: obusinge. 1) Obunaku obu harikuba hariho
 obugwagye, eihoreere, okubukaara, okashanga hatariho kabi nari
 okweraarikirira kwona. Owaabo batuura baine obusingye. 2) Obunaku obu
 omugabe yaategyekyeiremu. Enzigye zikahereruka kugwa omu busingye
 bw'omugabe Kahaya. gyer: EIHOREERE.
obusinzi [obusinzi] z. Omuze gw'okunywa amaarwa maingi okatandika kukora
 ebitahikire. Obusinzi bwe, bukamuremesa omukazi.
obusiri [obusíri] z. Obujoka bw'omunda oburikuba niburya omuntu omu
 kibunu, akaguma naayeyagura. Obusiri buraire niburya omwana, yaaraara
 naarira.
obusito [obusito] z. Okuhaka kw'ente, embuzi nari entaama, yaaba
 eyemire juba. Entaama ye, yaahendeka eine obusito.
obuso [obúso] z. RT: obuso. 1) Ekicweka ky'omutwe eky'omumaisho,
 ekitariho ishokye. Baamuteera eibaare aha buso, bwayatika. 2) Ekicweka
 ky'aha mutwe gw'engoma. Emiritsyo egumire, neeza kwata obuso bw'engoma.
obusooso [obusóóso] z. Omwanya gw'obuso ogutaahire omunda y'eishokye.
 Abantu abamwe, aha mitwe yaabo baineho obusooso, abandi tibabwine. reb:
 EBYEYERA
obusuuni [obusuuni] z. Obuti bworobereire oburikukira kumera omu
 rufunjo; nibaburukamu ebikapa. bm: [akasuuni].
obusya1 [obúsya] y. Enshusha y'ekintu ekikiri omu muringo gwakyo
 murungi nk'oku kyakozirwe. Obusya bw'ekintu nibwo bukurura abaguzi.
 reb: EKISYA
obusya2 [obusya] z. Ekiina kiraingwa eki batimba n'ekigyendererwa
 ky'okutega n'okwita enyamaishwa ez'amaani. Obusya bwe bwakwatwa embogo.
 RT: obuhya.
obuta [obúta] z. Ekikwato eki baareegago omwambi, ekikoresibwa aha
 rugamba, kurasha abazigu n'emyambi. [ebik: Obuta bukozirwe omu kiti
 ky'omukoma nari ky'omuronko; nibareegaho akagoye kakye nkwonka kagumire
 munonga, aku barikweta oruga. Oruga orwo nirwo bataho omwambi
 bakananuura obuta obwo, reero bakirekura oruga orwo rukasindika omwambi
 gukagyendera aha ndigito mpango munonga, kubaasa kurasha omuzigu, ori
 hangahari.]
obutaahi [obutaahi] z. Emituurire y'abantu, abu amaka gaabo gahikaine.
 Obutaahi bwe, ti bubi munonga. RT: obutaahi.
obutaahiro [obutaahiro] z. Eirembo nari ekishenshero ky'okutaahiramu
 n'okushohoreramu. Obutaahiro bwabo, bwombekyesiibwe sengyengye.
obutaaho [obutaaho] z. Omwanya ogu omuntu nari ekintu kirikutuuramu. Eka
 y'omuntu, nibwo butaaho bwe.
obutaanyi [obutaanyi] z. Obufa-mutima bw'omwishiki, orikureebeka
 nk'orikwenda kuraaya.
obutaanyure [obutaanyure] z. Endwara y'amaisho g'abantu ebareetera
 kugaagura munonga kandi ereetera amaisho ago kutukura kandi gakarira
 munonga, gakagira n'ebihonzi buri kaanya. Omuntu orwaire obutaanyure,
 aba naariibwa munonga amaisho.
obutagatsi [obutagatsi] z. Okwotsya kw'ekintu okureetwa omuriro, omushana
 nari endwara nk'omu bantu. Omu ntabo harimu obutagatsi, amaarwa nigaza
 kutsya juba. RT: obutagasi.
obutahe [obutáhe] z. Amajuta g'ente agateekyesiibwe emigaju agu abantu
 beesiiga kukira omwera, n'okugira akagaju karungi. Obutahe nibwo
 bubiikwa omu icwende.
obutahurira [obutahurira] z. RT: obutahurira. 1) Okufa amatu.
 2) Obugomi. Abaana be boona, baine obutahurira.
obutaitsya [obutáìtsya] z. Obutahuumuza; okukora obutaremuura. Obu ndi aha
 nduhiire kimwe; omushaija yaatukoresa obutaitsya
obutaka [obutaka] z. Ahansi. Bakaba nibarwana, yaamuteera ow'ishe
 butaka. RT: obutaka.
obutakara [obutakara] z. Obujuma burikushusha entonga kwonka bwo bukye,
 oburikuriibwa nk'emboga kwonka bwo burikushaarira munonga. Hariho
 oburikuhingwa kandi obundi bwera omu kishaka. reb: ENTAKARA
obutakura [obutakura] z. Obukunku nari eminwa y'ebitookye ey'aha muheru,
 erikushemberayo kimwe. Oruhagara orw'obutakura rwiheho orunage. km:
 entakura.
obutamanya [obutamánya] z. RT: obutamanya. 1) Obushema. Obutamanya bwe,
 bukatuma yaaguza itaka rya ishe ryona. 2) Obutashoma, okabura kumanya
 okushoma n'okuhandiika nari kumanya ebirikugyenda omumaisho omu nsi.
 fum: Obutamanya bigambirwe ahikirana kusheka; Obutamanya bukwimisa
 owaakukutambiire; Obutamanya buriisa oburogo.
obutambasindo [obutambasindo] z. Obujwengye obwogoshirwe omu bireere,
 obu abaishiki n'abakazi bajwara kuzinisa. Abaishiki baajwara
 obutambasindo, baabonera.
obutami [obutami] z. Obushate bukye bw'ebifunjo oburikwoboorwa
 bukaanikwa butyo bukeejunisibwa omu kuruka ebiibo, engari, ebitemere,
 n'ebindi. Akatami kamwe tikarikubaasa kuhitsya omuhiro gw'ekiibo. km:
 orutami. bm: [orutami].
obutanwa [obutanwa] z. Ekintu ekikorerwa omu nshobi, kitagyendereirwe.
obutaraakira [obutaráákira] z. reb: EBITARAAKIRA km: ebitaraakira.
obutare [obutáre] z. Amabaare garikwiragura garikuremeera munonga, agu
 barikutimba omu itaka kuheeshamu ebyoma. Baaza kutimba obutare ekirombe
 kyabashweka. kom: obutale.
obutatara [obutatara] y. Ekintu kihango munonga kandi kirikuremeera.
 Naarya munonga, enda yaaba obutatara.
obuteebaasa [obuteebaasa] z. Obutagira sente nari ebintu ebirikumara
 kukora aha byetengo byawe. Obuteebasa bwe, bukatuma abaana boona
 baaruga omu mashomero.
obuteegi [obuteegi] z. Omuze gw'obutahurira n'obutagambirwa. Obuteegi
 bwe bukamubingisa omu ishomero.
obuteeka [obutééka] z. Entwaza nungi etarimu rwari, y'obucureera
 n'okubukaara. Bakaba bari omu buteeka, aha bugyenyi bwa ishento. gyer:
 OBUCUREEZI.
obuteera-kishaka [obutééra-kishaka] z. Esente nari ebindi bintu ebi
 omurwaire abanza kuha omufumu ngu aze omu kishaka kumucwera omubazi.
 Akamushaba esente z'obuteera-kishaka, zaabura, yaamubinga.
obuteera-nte [obutééra-nte] z. Obunyaatsi oburikumera omu mpita nari
 omu bibungo bwine engingo; abantu babwihamu ebyeyerezo. Ekyeeyerezo
 ky'obuteera-nte, nikyeyerera gye.
obutega-maisho [obutega-máìsho] z. Emituurire ei omuntu abamu yaaba
 ataine eki arikubaasa kweha, arikurinda bagyenzi be ngu babe nibo
 baamuha buri kimwe. Obutega-maisho bw'owaabo, bukatuma abantu boona omu
 kyaro baabanga.
obutegyeki [obutégyeki] z. reb: OBWEBEMBEZI
obutembero [obutembero] z. 1) Omuhanda gw'okurabamu waaba nootemba.
 Obutembero ni buuha? Bwamburira. 2) Omuringo ogu omuntu arikubaasa
 kutwazamu, kureeba ngu yaabona eki arikwenda. Mukuru waabo niwe
 yaabaire obutembero bwabo boona.
obutembwe [obutembwe] z. reb: OBW'OMUKANWA
obutere [obutere] z. Ebihere nari ebironda ebirikuza omu kanwa, omuntu
 yaaba arwaire. Omushwija, gumuretiire obutere. RT: obuhere.
obuterezi [obuterezi] z. RT: obuterezi. 1) Omwanya ogurimu ebyondo
 gurikuterera, namunonga enjura yaaba yaamara kugwa. Ku baahikire aha
 buterezi haabarema kuraba, baagarukayo. 2) Ekintu ekirikureetera ahantu
 haaterera.
obuteta [obuteta] z. Obutabaasa kugamba oburikureetwa endwara
 erikureetera omuntu kugoba orurimi. Obuteta bwe bukamuremesa kushoma.
obutetere [obutétere] z. Obwina obu barikufumura omu njebajebe.
 Enjebajebe baazifumuramu obutetere, bwanyima baatamu obunyagashani.
obutetsi [obutétsi] z. Emibeere y'omuntu erikureetwa okukundwa oburengye
 n'okukwatwa gye. Ogu mwana okubuza oburyo akakireeterwa obutetsi. gyer:
 KUTETA.
obutigi [obutigi] z. Obuteegi, obugomi, obuhano, ebirimu obutahurira.
 Omwana we aine obutigi.
obutigita [obutigita] z. Obushera bw'enkombe, oburikufuka.
obutiini [obutíìni] z. Obwoba obu omuntu agira haaba haine ekyamukanga
 nari ari omu busaasi. Ahabw'obutiini bwingi, akaremwa kuraara omunju.
 RT: obutiini. fum: Omwa kitiini nibasheka, owa kimanzi nibarira.
obutingwa [obutíngwa] z. 1) Omuze gw'omushaija kubyama n'omushaija. Omuze
 gw'obutingwa, hati guhikire omu nsi yoona. 2) Omuze gw'omwishiki nari
 omukazi w'omuhwashoni, kushambana na buri mushaija weena ou yaareeba.
obutirigye [obutirigye] z. Eishokye ribi ry'entara eri otarikushookoza
 rikanoga. Aine eishokye ry'obutirigye.
obutirima [obutirima] z. 1) Eiraka eririkuhurirwa waahuuha omu maizi,
 ocumitsiremu omunwa. 2) Eiraka eririkushohora niriraba omu minwa
 erikutetema, namunonga nk'ey'omwana atakeegire kugamba yaaba naazaana.
 3) Eiraka eririkushohora waakwatanisa eminwa na bwanyima okahuuha
 omwoya, gukashohora mpora, namunonga waaba noorembeera abeereere.
obutiti1 [obutiti] z. Obufuki bwingi munonga. Bakaija omu butiti enjura
 yaamara kugwa. reb: OMUROMBE RT: obutiti.
obutiti2 [obutiti] z. Ebishushunga ebi baiha omu buro obu baamara
 kuhuura. Obutiti baabwotsya. gyer: EBISHUSHUNGA.
obutitizi [obutitizi] z. Endwara y'ekifuruuto ereetwa okurumwa obukooko
 nk'emibu, enshohera, ebijuju, n'ebindi. Emibu ekamurya, yaarwara
 obutitizi.
obuto [obúto] y. Omuringo ogu ekintu kiba kirimu, kyaba kitakahikize
 myaka y'obukuru. Omu buto bwe, akaba ari murungi munonga. Obuto nibwo
 bureetera abaana kushiisha ebintu. reb: EKITO fum: Amaarwa mabi,
 tigahwa buto.
obutoito [obutóìto] z. Omuze gw'omuntu kutongana buri kaanya.
 Nkamushanga ari omu butoito, naagaruka naabumutsigamu.
obutojo [obutojo] z. reb: EBITOJO
obutonaatone [obutonaatone] z. Obubara bukye munonga, oburikuba buri
 aha kintu butakwataine. Ajwaire orugoye rurimu obutonaatone.
obutondogozi [obutondogozi] z. Obujuma obu barikutondora bukiri buto
 munonga. Akaija aine obutondogozi bw'ebihimba.
obutongore [obutongore] z. RT: obutongore. 1) Okukora ekintu orikukuratira
 ebiragiro. Baitu oramwanjwire, omu butongore? 2) Obutegyeki bw'ekicweka
 kimwe ky'abantu ekyahwirwe aha bindi. Obutongore bwaitu, burimu amaka
 maingi.
obutooka [obutooka] z. Endwara y'okuzimba amagosi. Akarwara obutooka.
obutooro [obutooro] z. reb: OBURABO
obutoosha [obutóòsha] p. Buriijo, buriizooba nari obutwire bwona.
 Butoosha, aija kututaayaayira.
obutorore [obutórore] z. Eby'okurya ebi baha omurangi nari omufumu, yaaba
 ari aha murimo gwe. Mubanze mumpe obutorore, ntyo ntandikye emirimo
 yangye.
obutsibuko [obutsibuko] z. reb: OBUKOMOOKO
obutsigazi [obutsígazi] z. RT: obusigazi. 1) Obuntu nari entwaza
 y'omutsigazi muzima. Omu butsigazi bwe akaba aine amagara marungi.
 2) Obwire omu nkura y'omwojo oburi ahagati y'okushogoya kandi obu
 ahingura yaashwera. Omu butsigazi bwe akaba ari endwani. gyer:
 ENSINGANTO; OMUNYEETO.
obutumwa [obutúmwa] z. RT: obutumwa. 1) Ebigambo ebigambirwa omuntu ngu
 abigambire abandi. Nyine obutumwa bwawe oburikuruga aha w'eigomborora.
 2) Okuheebwa obujunanizibwa bw'okukora omurimo nanka, nk'omujwekyerwa
 omu muringo gwona. Omu butumwa bwe akahwera abantu baingi.
obutunda [obutúnda] z. RT: obutunda. 1) Obujuma by'erangi ya kakobe
 oburikwera aha rutunda. Orutunda rwe rwanire obutunda bwingi.
 2) Enshande y'okunywa, enyuukirwe omu butunda. Baanywa obutunda,
 baiguta.
 Gamwe aha maziina g'obutunda
 - Amapapaari
 - Emirande
 - Mirandano
 - Rushagama

obutungi [obutûngi] z. Amatungo nari esente nyingi, ebi omutu aba aine.
 Obutungi bwe akabwiha ahari ishe. RT: obutungi.
obutungiriro [obutungiriro] z. Omwanya ogutsigara ahagati y'ekisiika
 n'ahashakairwe batyo bakagwijuza bwanyima. Obutungiriro bw'enju egi ni
 burungi.
obutunukye [obutunukye] z. Omwiguto mwingi munonga. Akarya munonga yaagira
 obutunukye. gyer: KUGUUYAGUUYA.
obutura [obutura] z. Obujuma bukye burikushaarira bw'omu kishaka, obu
 barikuteeka omu by'okurya. Hariho obutura obu barikuhinga omu musiri,
 bwo butarikushaarira. Baateeka obutura, nibwo baarya. reb: KATUNKUMA
 koz: NK.
obuturuma [obuturuma] z. Obuntu buri nk'obufuro, obuba nibugurukyera omu
 kintu, nk'amaarwa ga waragi. Ku yaatandikire kushuka, naatandika
 kureeba obuturuma bwingi omu nyungu.
obuturuturu [obuturúturu] z. Omu kasheeshe munonga, obwire bwaba
 nibutaagurikana. Bakaija omu buturuturu.
obutuura [obutúúra] z. Entuura y'omuntu nari ekintu; ebiro byona.
 Obutuura bwona takahindukaga.
obutuura-ngata [obutuura-ngata] z. Amaarwa nari obushera, obuheebwa
 omutwerereezi. Ku baaherize kumwihaho enjoga y'amaarwa baamuha obutuura-
 ngata.
obutuuro [obutúùro] z. Omwanya ogu omuntu arikuba atwiremu. Bakabona
 obutuuro burungi. cob: Eibaare bakarihirika ryakumbagara kuruga omu
 mugongo ryagwa omu ruhanga riti, "Bwona butuuro". Enda ekaruga omu
 ishokye yaaza omu bireju eti, "Bwona n'obutuuro".
obutuutu [obutúútu] z. reb: AKATUUTU bm: [akatuutu].
obutuzi [obutúzi] z. Obujegye bukye burikwera, kandi oburikuriibwa
 obukira kumera aha bikungu. Yaatuteekyera obutuzi. RT: obutuzi. gyer:
 OBUNEGYERE; OBURYABANGIRE.
obutwariro [obutwariro] z. Ekikwato nari ekindi kintu kyona ahu
 orikutwarira ekintu. Akabura obutwariro, oburo bwe yaabutsiga.
obutwera [obutwéra] p. Emizaarire y'omukazi orikutwarirana nari
 orikutwara naakyontsya. Omukazi we naazaara obutwera munonga.
obutwire [obútwire] p. Obutoosha. Obutwire, otuura nooreesa?
obuyaayo [obuyáàyo] z. 1) Enku z'obuti bwanguhi. Yaareeta obuyaayo
 bw'enku. 2) Engabo nari abantu bataine mukama nari enjoki zitaine
 mukama. 3) Ebintu bitaine maani nari mutsindo.
obuyaga [obuyaga] z. Okuteera-obuyaga: Okugamba ebirikushetsya, obundi
 haaba harimu okugaya n'okugaaniiza abantu abatari bamwe. Taata naakira
 kuteera obuyaga n'omusanzire.
obuzaahe [obuzááhe] z. Omwanya ogu omuntu ahungiramu ahabw'enshonga
 zitari zimwe. Omwana we akaburira omu buzaahe. RT: obuzaahi.
obuzaare [obuzáàre] z. Akakwate aku omuntu agira n'ondiijo
 ahabw'eshagama yaabo kugira, obukomooko bumwe, nari ahabw'okushwerana.
 Bakashanga baine nawe obuzaare, baamwakiira. RT: obuzaare. fum:
 Omurundi nigwo gubagara obuzaare. Obuzaare bukye, bushumbirwaho.
 Obuzaare bw'ente n'amabeere.
obuzaariranwa [obuzaariránwa] z. 1) Emitwarize y'abantu aha bintu nk'oku
 barya, oku bashwera, oku bazaana, oku bombeka, oku baramya Ruhanga,
 n'ebindi, kurugiirira oku baazairwe bakashanga nikikorwa. Emicwe ye
 y'obushuma n'ey'obuzaariranwa. 2) Emicwe n'emitwarize y'omuntu ei
 yaakuzire nayo, ei atarikubaasa kuhindura yaakura.
obuzaarwa [obuzáárwa] z. Omwanya ahu omuntu yaazaariirwe. Obuzaarwa bwawe
 ni nkahi?
obuzahambuki [obuzahambuki] z. Ekikorwa ky'obuhaze, ekireetera omuntu
 kuteera nari kwita abantu, abataine rubanja. Ekintu eki yaakozire
 kikaba eky'obuzahambuki.
obuzaire [obuzáìre] y. RT: obuzaire. 1) Okuba omuzaire. 2) Omutima
 gw'omuntu ogurikusaasibwa abaana baawe n'abatari baawe. Ogwo mukaikuru
 akatubeera omuzaire. 3) Omuringo ogu omukazi arikuba arimu yaaba
 aherize kuzaara. 4) Omutima gw'obuntu.
obuziba-kanwa [obuziba-kanwa] z. Omuringo ogu omuntu aba arimu yaaba
 aremirwe kugamba. Omurwaire we, ari omu buziba-kanwa.
obuzibira [obuzibira] z. Obunyagashani. reb: OBUNYAGASHANI
obuzigu [obuzigu] z. Omutima mubi gw'obutendeza bataahi baawe,
 n'okwanga okubaho kwabo. Omuntu ku aba naaconya enaama y'okukwita, aba
 omuzigu waawe. RT: obuzigu.
obuziizi [obuziizi] z. Obunyaatsi oburikumera aha mutwe gw'amaizi,
 okukira munonga aha ngyezi nari omu bisharara ebihereire eiteme. Aba
 kare bakaba babwogoshamu obuneene bw'okujwara aha mikono. Baaza kucwa
 obuziizi bw'okuruka.
obuzimya-kwezi [obuzimya-kwezi] z. Obwira kabiri bw'okwezi. Nyekiro
 habaireho obuzimya-kwezi.
obuzinzi [obuzinzi] z. Obushema nari obutatebeekana. Omutabani omukuru,
 aine obuzinzi.
obuzire [obuzíre] z. Ekintu kibi; ekirikunugwa. Twara kuriya obuzire.
obwabe [obwábe] z. 1) Ahu ekintu kyatikire nari enkanga-mwase.
 2) Okushaasha omutwe munonga. Akagira obwabe bwingi yaatabuka omutwe.
obwabunga [obwabûnga] z. Omwanya gweshanzire gurimu embeho erikumara.
 Abantu ku baarugireho, yaatunga obwabunga yaitsya gye. km: akaabunga.
obwagi [obwâgi] z. Obushoberwa. fum: Obwagi bukukingisa engaro ziri
 ezaawe.
obwahati [obwáhati] p. Ekigambo ekirikukoresibwa kumanyisa amagingo aga,
 ebiro ebi, nari obunaku obu. Obwahati boona baagyenzire.
obwajaaba [obwajaaba] z. Omuntu kukoresa ekintu omururu n'obutamanya.
obwaku [obwáku] z. Eiraka eririkugaruka rikahuririrwa ahu ryaruga,
 nk'eiraka ry'omu ruhanga. Yaaba ari omu ruhanga, arikuhurira obwaku omu
 mushozi.
obwambere na mbere [obwambere na mbere] z. Obunaku bw'okubanza, nari
 obwa ira na ira. obwambere na mbere hakaba hatariho bihangirwe. reb:
 MBERE; IRA
obwambizo [obwambizo] z. Obuhwezi nari obwirukiro.
obwami [obwámi] z. Obutegyeki nari obukama. Omu bwami bwe,
 akabonabonesa abantu. RT: obwami.
obwamushinja [obwamushaija] z. Obuhame, obujurizi nari obwa kareebi,
 obu omuntu aine aha rubanja. Obwamushaija obu yaahaire, tiburamazire.
obwana [obwana] z. 1) Obuto bw'ekintu nari omuntu. Omu bwana bwe,
 akaba naashemeza munonga. 2) Emitwarize nk'ey'omwana.
obwancooni [obwancóóni] z. 1) Eminwa y'ebitookye erikuhereruka aha
 ruhagara rw'ahansi y'omusisa. Yampa oruhagara rw'obwancooni.
 2) Akatookye kakuru kwonka kakuzire kubi. Ebitookye ebihango ku
 byahweire baatema ka bwancooni. reb: AKACOONI
obwanda [obwanda] z. Omwanya ogu bengyeramu omuramba. Aha bwanda
 yaateekaho enyungu mukaaga.
obwandaara [obwandáára] y. Omwanya muhango. Aine ekishaka, n'obwandaara!
obwanga [obwânga] z. Entsinda erikwiragura, eshangwa omu nkyeru
 y'enyungu y'etaabe, obwo neeruga omu mwika gw'etaabe. Etaabe ku
 yaahwiremu, yaareesa obwanga. [ebik: Obwanga burimu obushegu bw'amaani,
 oburikuruga omu taabe.]
obwangacucu [obwangacucu] z. Enkwanzi nkye ndaingwa z'omurembe. Yaaba
 ajwaire obwangacucu burungi.
obwangane [obwángane] z. Rwango eri ahagati y'abantu babiri nari baingi.
 Obwangane bw'owaabo, bukatuma omwana we yaafa.
obwanjurane [obwanjurane] z. Ekimera kiine amababi gaine ebiranga bya
 mutare hamwe na kinyansi. Nikikira kumera omu mugongo, kandi bagira ngu
 nikikora nk'omubazi gw'enjoka.
obwanjure [obwanjure] z. Omuringo ogu omuntu aba arimu yaaba aine
 ekirikumuburaho aha mubiri eki amanyiriire nk'eshaaha, akareega,
 n'ebindi. Nyine obwanjure omu bitsya.
obwankinya [obwankínya] z. Obwezirikiro bw'omuntu. Akajwara omweko gwe omu
 bwankinya.
obwarikye [obwarikye] z. Amaizi garikwotsya agu bamemeeraho esaano, baaba
 nibenda kugoya nari kushigisha. Amaizi ge, yaashanga gaabaire
 obwarikye.
obwarire [obwaríre] z. Akaarire. bm: [akaarire].
obwaruura [obwaruura] z. reb: OBWERUURA
obwase [obwase] z. Obushatuka obu omukazi atunga omu kuzaara
 ahabw'okufunda. Omukazi we arwaire obwase. koz: KI.
obwasingo [obwasingo] z. Obucwanyagurika bw'amasha goomire, ente zaaheza
 kugaribatiirira, nari obw'omwariro gukuzire. Obwasingo obwo, mubutware
 mubwotsye.
obwatamatako [obwatamatako] z. Omwana w'omujigaijo.
obwatampaama [obwatampáàma] z. Obutuzi oburikushusha nk'entsyabiri,
 obukira kumera omu bwire bw'omushana, bukaata obutaka. Bwine omutwe
 guri nk'eifundo ry'enkoni. Niburiibwa. Omu kabungo kari hameziremu
 obwatampaama.
obwata-nyungu [obwata-nyungu] z. Obushaka burikushusha omusoorooza,
 oburikweruruka nk'oruhumbu. Obwata-nyungu nibushushana n'omusoorooza.
obwate [obwate] z. reb: OBWASE koz: NK. km: obwatika.
obwatika [obwatika] z. Ahantu ahu ekintu kyatikire. Ekikopo eki kiine,
 reeta ekihuriire. km: obwate.
obwato [obwâto] z. Ekikwato kibaizirwe omu muti eki bakoresa
 kunyuukiramu ebitookye, kwengyeramu nari kuhiisizamu amaarwa nari
 kweshereramu ente. Baaza kwegura obwato bw'okunyuuka. reb: EKIBYA RT:
 eryato.
obwatumba [obwatumba] y. Ekintu kihango munonga omu ndeebeka. Akagura
 embuzi, n'obwatumba. gyer: RWAIGUUGA. km: obwitumba.
obwebembezi [obwebembezi] z. Omurimo gw'okwebembera abantu, omu bintu
 bitari bimwe nk'eby'obutegyeki. Obwebembezi bwe, bukaba bubi munonga.
obwecooki [obwécooki] z. Emitwarize y'omuntu w'omwecumi, oyenda ngu buri
 kintu kye kibiikwe omu mwanya gwakyo, kandi ekijwaro kye kibe kitariho
 kabara. Omushaija ogwo, aine obwecooki omu bintu bye.
obwecumi [obwécumi] z. Emitwarize y'omuntu orikwenda ngu buri kintu kibe
 kiri ahu kishemereire kuba kiri kandi kitaine burofa. Omukaikuru ogwo,
 naakunda munonga obwecumi. RT: obwecumi.
obwecurengi [obwécurengi] z. Emikorere y'obweziriki bwingi munonga,
 obutarimu kuhuumura, okuhitsya obu omurimo guraahwere. Obwecurengi
 bw'owaabo, bukandemesa kutuurayo.
obwecuriko [obwécuriko] z. Ahantu harikushuuma munonga nk'aha nengo.
 Abaana baaba nibazaanira aha bwecuriko.
obwecwiso [obwécwiso] z. Empongano eheebwa ahabw'okumaraho
 obuteetegyerezana ahagati y'abantu babiri. Reeta obwecwiso tugarukane.
obwegamo [obwégamo] z. RT: obwegamo. 1) Omwanya gw'okuhungiramu enjura
 n'omushana. Obwegamo bw'enjura bwaitu nibutura. 2) Omwanya
 gw'okuhungiramu oburemeezi. Hati akabona obwegamo.
obwegande [obwegande] z. Obugara nari obworo. Aine obwegande, tarikwija
 kukora ogwo murimo. koz: KI.
obwegyendesereza [obwegyendesereza] z. Omuringo gw'okukora omurimo
 oyetonzire kandi nooyetwara, otarikwenda ngu okore enshobi. RT:
 obwegendereza.
obwegyesa1 [obwégyesa] z. Omurimo gw'okwegyesa abantu. Omurimo gwe,
 n'ogw'obwegyesa. RT: obwegesa.
obwegyese1 [obwégyese] z. Eidaari eri omuntu ahikireho omu kushoma nari
 okwega. Abaana be boona, bakatunga obwegyese burikumara. RT: obwegese.
obwehigiro [obwehigiro] z. Akaanya kakye k'okwehinduriramu, waaba ori omu
 bufunda bw'amaani. Baaba beefunzire omu karugu, bataine bwehigiro.
obwekiiko [obwékiiko] z. Omwanya gwekiikire, ogu abantu bazamu
 kugambiramu enaama zaabo bwesherekye. Baaza omu bwekiiko bwabo mbwnuho
 tindikumanya eki bakwaitse bibagamba.
obwekorerero [obwékorerero] z. Oburyo obu ekintu kyekorererwamu.
 Ekitookye eki tikiine bwekorerero. fum: Enkurungu eshugaine
 obwekorerero ebuheebwa engata.
obwekoro [obwékoro] z. Amatungo agu omuntu arikubaasa kuguza hakarugamu
 sente z'okumuhwera ahonaaho ahabw'okuhikwaho ekihikiirizi.
 Ahabw'okubura obwekoro, akaza kwiba.
obwekuumo [obwékuumo] z. Ebunyaatsi obu enyamaishwa nk'ente nari embuzi,
 eyekuuma. Ente etaine bwekuumo neeba erwaire.
obweme1 [obwême] z. Okurwana okwimukaho ahagati y'abainginya, obwo
 nibarwanira okwemekwa aha ngoma, ishebo yaamara kutaasya. Akafeera omu
 bunaku bw'obweme. koz: Orurimi rw'ekikaari.
obweme2 [obwême] z. reb: OBUSITO
obwengye [obwêngye] z. Orurengo rw'okwetegyereza kw'omuntu. Omwana we
 aine obwengye, niwe arikubasinga omu kibiina. fum: Obwengye burya
 amaani. Obwengye butambira nyinabwo.
obweremwa [obweremwa] z. Omuze gw'okweganya kukora emirimo. Omukazi ogu
 aine obweremwa, torikwija kubaasikana nawe. gyer: OBUGARA.
obwerere [obwérere] z. Ensi etereire, etaine nshozi ,y'obunyaatsi
 bugufu, ei orikureeba amaisho gakahera. Kyomugisha akombeka omu
 bwerere.
obweruura [obweruura] z. Amara g'enyamaishwa endyabunyaatsi enkye
 nk'embuzi, agarikuba garimu obuhurunguru. Omwana akarya obweruura
 bwabo. km: obwaruura.
obweshereko [obwéshereko] z. Omwanya ogu omuntu ahungiramu yaaba aine
 eki, ahungire. Bakabura obweshereko, baabakwata. RT: obwesereko.
obwesigye [obwesígye] z. Amatsiko nari okuhurira ohamire ngu ekintu
 nikiija kuhikiirira nk'oku orikukyenda. Nyine obwesigye ngu naija. RT:
 obwesige. fum: Oine obwesigye abyama nibagoya.
obwetwazi [obwétwazi] z. Okwetegyeka nari okugira obushoboorozi
 bw'okweshariraho namunonga omu by'obutegyeki.
obweyeeyo [obweyeeyo] z. Ekimera kiine otubabi tukye, eki bakoresa
 kukondoora omu kibuga.
obweziriki [obwéziriki] z. Okwehayo okakora ekintu n'okumariirira.
 Obweziriki obu nyine omu kushoma, n'obw'amaani.
obwibi [obwîbi] z. Omuze mubi gw'okutwara ebintu by'abandi
 batabikuhaire. Eriigyenda obwibi oburi omu nsi ni bwingi. reb: OBUSHUMA
 RT: obwibi.
obwigi1 [obwigi] z. Okugwa bwigi: Okukumbagara ocurami, okaremwa
 kweimutsya. Obwigi bukira kuba aha nte.
obwigi2 [obwigi] z. Omwoga gw'okwiga enjura.
obwigiranju [obwigiranju] z. Omugyenzo gw'omwishiki kushwerwa omu nju
 ei mukuru we abaire ashwirwemu, obwo mukuru we yaaheza kufa.
 Obwigiranju bw'owaabo nabwo buratukabize.
obwihirire [obwihírire] z. Okuzaara munonga. gyer: OBUTWERA. fum:
 Obwihirire bukacuguza ekimunyu.
obwiho [obwiho] z. Entsibuko y'ekintu. Akabura obwiho bwa sente. gyer:
 OBURUGO.
obwijagashe [obwijagáshe] z. Oburo obuhingwa aha ntandikwa
 y'Okwakashatu, bukeera aha muheru gw'Okwakataano. Obwijagashe bwangye,
 tibukeezire.
obwijengye [obwijengye] z. Amaizi agaba gaijwire omu mpita (oruhita) omu
 bunaku bw'enjura nyingi, obu ensi yoona eba eri kacakaca.
obwijura-nda [obwijura-nda] z. Ekimera kirikunuuka kubi; nibagira ngu
 nikikora nk'omubazi gurikutamba empihi.
obwikizo [obwikizo] z. RT: obwikizo. 1) Omwanya ogurikurabwamu omwitsyo.
 Omwana baamushweka, weena taine bwikizo. 2) Ahu oine amatsiko.
 Omushaija we niwe yaabaire ari obwikizo bwe. 3) Akaanya kakye
 k'okuhuumuraho. Ninsiiba ninkora ntaine bwikizo.
obwiko [obwîko] z. reb: AMAIKO km: amaiko.
obwimba [obwimba] p. Ekintu ekitarikukuha busingye, kandi kirikubaasa
 kukwita. Omwana we akamubeera obwimba.
obwimi [obwîmi] z. Omuze gw'okutenda kuha muntu weena ekintu. Obwimi
 bwe bukamubuza abanyabuzaare. koz: tikyaburiijo. RT: obwimi.
obwinazi [obwínazi] z. Omutima mubi nari eitima eririmu obutendezana.
 Obwinazi bwe, bukatuma baamubinga omu kyaro. RT: obwinazi.
obwinganisa [obwinganisa] z. reb: OBURINGAANIZA km: oburingaaniza.
obwingi [obwîngi] y. Ekigambo ekirikumanyisa ekintu ekiine omubaro
 ogutari mukye. Yaareta oburo bwingi. RT: obwingi.
 Nikihinduka kurugiirira aha kirikuba
 nikigambwaho kiti:
 ekigambo enyogyezi
 abantu abaingi
 emiti emingi
 amaizi amaingi
 ebiti ebingi
 enku enyingi
 embwa enyingi
 obukazi obwingi
 amagyezi amaingi
 ahantu ahaingi
 agakooko againgi.

obwira [obwira] z. Omuringo gw'okukora ekintu ahonaaho noorahutsya.
 Omwana we aine obwira. reb: EBIGOGA
obwira-kabiri [obwira-kabiri] z. Okubaho kw'omwirima omu ihangwe,
 okurikurugiirira aha kwezi kuza omumaiso g'ensi kukagikingira, ekabura
 kuhikwa amaranzi g'eizooba.
obwire [obwîre] z. RT: obwire. 1) Obunaku. Ha! Waizira omu bwire
 bw'enjara. 2) Enshuni. Amazireho obwire butyo atyo yaagyenda. 3) Entsya
 nari enshusha y'ensi. Eriizooba obwire bwaimuka buri gye.
obwiririmba [obwiririmba] z. Eiguru kugira ebicu birikwiragura, reero
 ensi ekagira omwirima. Obu haazaho obwiririmba, enjura yaaza kugwa.
obwiriza [obwíriza] z. Obunyaatsi obushakairwe aha nju y'ekifuuha
 namunonga obumazireho omwanya muraingwa, obushwekirwe omwika. Hanika
 omusyo ogwo, omu bwiriza.
obwirukiro [obwírukiro] z. Omwanya gw'obusingye, obuhungiro kandi
 ogurikwakiira abantu abashobeirwe. Abaserukare ku baizire, yaabura
 obwirukiro. RT: obwirukiro. gyer: OBUHUNGIRO.
obwirungu [obwírungu] z. Obuju bw'emandwa obu omufumu aterekyereramu
 emandwa ze, kandi nimwo aragurira. Ku yaataahire omu bwirungu bwe,
 abaraguzi baija.
obwishiki [obwishiki] y. RT: obwishiki. 1) Obuntu nari entwaza
 y'omwishiki muzima. Omu bwishiki bwe, akaba ari murungi. 2) Obunaku omu
 magara g'omukazi, kuruga yaazaarwa kuhika ahu arikushwererwa.
obwisho-bw'enjoki [obwisho-bw'enjoki] z. Oburo buto obwatandika kutamu
 obujuma bukye. Oburo bwe bukiri obwisho-bw'enjoki.
obwita-mbogo [obwita-mbogo] z. Ekiti kigufu kigumire kiine amahwa,
 ekikira kumera aha mparamata. Obwita-mbogo bukamucumita, yaazimba.
obwitani [obwitani] z. Obuzigu oburi ahagati y'abantu babiri nari
 baingi.
obwitizo [obwitizo] z. Emizi y'emburara n'ebindi ebirikuhembwa omu
 kicunga kwitira ebyanzi, ebirere n'ebishaabo. Gyenda oncwere obwitizo
 ahaifo aho. koz: NK. km: akaitizo.
obwitsi [obwîtsi] z. Ekikorwa ky'okwita abantu nari kugira omutima mubi
 munonga. Obwisi bw'eka egyo, bukaturema. RT: obwisi.
obwitumba [obwitúmba] z. reb: OBWATUMBA km: obwatumba.
obwo [obwo] p. Ekigambo ekirikumanyisa amagingo ago. Obwo obu wandeeba,
 nkaba ninduga omu ka. RT: obwo.
obwoba1 [obwôba] z. Obutiini obu omuntu agira, haagira ekyamukanga.
 Akagira obwoba ku baamugizire ngu omwana we arwaire.
obwoba2 [obwôba] z. Omuringo gw'ekituzi, eki barikukoramu omugaju
 gw'okwesiiga. Obwoba nibuhuumura gye.
obwogi1 [obwôgi] z. Ekicweka ky'omusyo, eicumu, omuhoro n'ebindi
 ekirikushara. Omusyo gwe, gwine obwogi. RT: obwogi.
obwogi2 [obwôgi] z. Obutwa obu bakora kuruga omu kutyaza munonga
 ekyoma. [ebik: Kunywa amaizi kuruga aha ityazo reero okafa, bagira ngu
 yaitwa obwogi.]
obwogo [obwogo] z. Obusaasi bwingi bw'aha mutima obu omuntu aba aine.
 Nanka asiibire nanshuka obwogo.
obwoki [obwôki] z. Enshande ekorwa obukooko nk'enjoki nari obuhura;
 ekwatsire kandi enuzire munonga. Obwoki n'eky'okurya kirungi aha magara
 g'omuntu. RT: obwoki.
obwoko [obwoko] z. koz: KI. 1) Akakwate nari emishushanire y'ebintu
 nari abantu, erikureetwaho okugira obukomooko bumwe. 2) Oburugo
 bw'ekintu. reb: OBURANGA1
obwombeki [obwombeki] z. Omurimo gw'okwombeka. Ndi omu bwombeki, tinyine
 sente.
obw'omukanwa [obw'omukanwa] z. Endwara y'abaana erikureeta ebironda omu
 kanwa. Omwana we arwaire obw'omukanwa. reb: OBUTEMBWE
obwongo [obwongo] z. reb: OBWONKO koz: NK.
obwonko [obwónko] z. koz: KI. RT: obwongo. 1) Ekicweka ky'omubiri
 ekishwekirwe amagufa g'omutwe, ekikora omurimo gw'okuteekateeka.
 Obwonko bwe, baashanga burwaire. 2) Obwengye bw'omuntu. Akazaara abaana
 baine obwonko.
obwonyo bw'ente [obwonyo bw'ênte] z. reb: EKYONYO KY'ENTE
obwonyo-bw'embuzi [obwonyo-bw'embuzi] z. reb: OBUNYUUNYWAMBUZI
obworere [obworere] z. Eby'okurya nk'ebitookye biteekirwe, bitarimu
 bihimba nari ebinyoobwa.
obworo1 [obwôro] z. Obukyene bw'obutagira sente nari ebindi bintu
 by'okukuhwera. Eriigyenda obworo bukatwita. fum: Obworo bugambisa
 busha. Obworo buhanguza entaama. Obworo obuteerwa omwa sho. Obworo
 butonganisa.
obworo2 [obwôro] z. Obugara nari obweremwa, otarikwenda kukora.
 Omushaija ogwo n'omworo, tarikwenda kukora. koz: KI.
obworozi [obwôrozi] z. Ekikorwa ky'okworora omuntu nari ekitungwa.
 Akabashaba esente ze z'obworozi.
obwoshe [obwôshe] z. 1) Obwoya buraingwa oburi aha mibiri y'embuzi.
 2) Ekikomo kirikujwarwa aha mukono nari omu maraka ekikozirwe omu byoya
 nk'ebyo namunonga eby'aha mukira gw'entwiga. [ebik: Bakaba babushara
 aha mbuzi Mujwiga nari Kijagaata.]
obwoya [obwóya] z. Obuntu buri nk'eishokye obumera aha mubiri
 gw'omuntu nari enyamaishwa. Egyo nte obu yaayemereza obwoya, neebaasa
 kurwara. RT: obwoya.
ogu [ogu] s. reb: EKI bg: [ei, egi].
ogumeho [ogúmeho] t. Ekigambo ekikoresibwa omuntu yaaba naasiibuura
 ondiijo, ou yaaba ari nawe, ekirikumanyisa ngu atsigare n'obusingye.
 Baakanyaanya mugumeho, naagyenda! gyer: ORAARE GYE.
ogumire [ogúmire] t. Ekigambo ekikoresibwa omuntu yaaba naaramutsya
 ondiijo, arikumubuuza yaaba aine amagara marungi. Muriyo mwena,
 mugumire?
ogwabo [ogwabo] s. reb: EKYABO bg: [eyaabo, agaabo].
ogwabo [ogwabo] s. reb: EKYABO bg: [ezaabo].
ogwaitu [ogwaitu] s. reb: EKYAITU bg: [eyaitu, agaitu].
ogwangye [ogwangye] s. reb: EKYANGYE bg: [eyangye, agangye].
ogwanyu [ogwanyu] s. reb: EKYANYU bg: [eyanyu, ezaanyu, agaanyu].
ogwaryo [ogwáryo] s. reb: EKYAKYO bg: [eyaago].
ogwawe [ogwawe] s. reb: EKYAWE bg: [eyaawe, agaawe].
ogwe [ogwe] s. reb: EKYE bg: [eye, age].
oku [oku] s. reb: EKI bg: [aga, agu].
okuba [okúba] g. Ekintu kushangwa nari kuza omu mwanya ogu
 kirikwetengwamu. Mukuru w'eishomero akaikiriza kuba aha mikoro yaabo.
 fum: Kyaba ndiho nikyo etambira.
okubaaga [okubáága] g. Okwita enyamaishwa okagiihaho oruhu, ogyendereire
 kutunga enyama. Baaza kubaaga ente yaabateera emigyere.
 okubaagira, okubaagirwa, okubaagisa, okubaagwa
okubaasa [okubáàsa] g. Okugira amaani n'obwengye omu kukora ekintu.
 Akaba atarikubaasa kweyemereza wenka ahabw'okurwara.
 okubaasisa, okubaasisana, okubaasika
okubaatiika [okubaatiika] g. Okuta ekintu aha kindi kikakwatiraho.
 Omufundikizo fa kugubaatiika aha nyungu twegyendere.
 okubaatiikwa
okubaba [okubába] g. 1) Okuriibwa ekintu nk'ekinyabwoya kikakutaho
 obugimbi bwakyo, bukatsigara nibukuryaryata n'omubiri gurikufuruuta.
 Ekinyabwoya kyamubaba. 2) Okuta amabara aha kintu nk'enkyeka n'omuriro,
 ngu kireebeke kurungi. Yaababa enkyeka ya nyineeka.
 okubabisa, okubabira, okubabwa
okubabagiza [okubábagiza] g. Okuteeka jubajuba, ngu eby'okurya bitsye
 ahonaaho. Ku baahika omu ka, yaababagiza ebitookye.
okubabiirira [okubabiirira] g. RT: okubabura. km: okubabiira.
 1) Okurabya omuriro aha mutwe gw'oburo burikwenda kuseebwa ngu bwome
 gye. Oburo baabubabiiriira bwahuumura gye. 2) Okwotsya ekintu
 nk'orwina, enkoni nari enkyeka. Yaababiirira enkoni ye. Yaaza
 kubabiiriira orwina omuriro gwamwotsya.
 okubabiirirwa, okubabiiriza
okubabiirirwa [okubabíírirwa] g. Okuhuuhuutwa omubiri nka haaba haine
 ekyakubaba nari waaba nooyenda kurwara. Nimpurira nimbabiirirwa omu
 kanwa. RT: okubabiirirwa.
okubabuka [okubábuka] g. RT: okubabuka. 1) Okwokibwa kw'ekintu
 nk'omushana nainga omuriro oguri hare. Ebihimba bye bikababurwa
 omuriro. 2) Okurundaana hamwe enshonga enkuru ez'okuta omu kihandiiko.
 okubabura, okubaburira, okubabuza, okubaburwa
okubaga [okubága] g. Okuta ebibingo, ebikorogoto nari ebindi bintu aha
 bikondo by'enju bikakomerwaho ngu bikwate obudongo
 oburikushonshorekwamu. Hati yaatandikire kubaga enju ye. RT: okubaga.
 okubagira, okubagisa, okubagwa
okubagana [okubagana] g. Okushara ebicweka omu kintu buri omwe
 akatwaraho. Abaana nibaza kubagana ebintu ebi ishe waabo yaatsigireho.
 RT: okubagana. km: okugabana.
 okubaganisa, okubaganwa, okubaganira
okubaganuka [okubaganuka] g. Okutaaguka nari okwatika kw'ekintu,
 kukarugamu ebicwekacweka. Enyungu yaabaganukamu ebicweka bibiri. RT:
 okubaganuka.
okubagara [okubágara] g. Okwiha omwata omu bihingwa nk'ebihimba,
 ebinyoobwa n'ebindi, nookoresa engaro nari enfuka. Babaire nibamuronda,
 baashanga yaaza kubagara obucoori. fum: Embura mukoro ekabagara
 amashaza.
 okubagarwa, okubagarira, okubagaza gyer: OKWOMBERA.
okubaija [okubaija] g. Okukora ebintu nk'ebitanda, entebe, eshekuro nari
 emihini omu mbaaho nari emiti. Ishento omurekye, tarikumanya kubaija.
 RT: okubaija.
 okubaizisa, okubaizira, okubaijwa
okubaka [okubáka] g. 1) Okukwata ekintu ekyakutambikirwa kitakagwire
 hansi. 2) (Omukazi) okugira enda. Ku baamutaahize bati Bayoroba yaabaka
 enda. 3) Eitaka kugira amaani g'okukwata amaizi. Aine eitaka rirungi
 ririkubaka amaizi.
okubakira [okubákira] g. 1) Okunuuka kw'eby'okurya ebyasiriira. Yaateeka
 eby'okurya byabakira. 2) Okugira nari kukwatwa ekiniga kingi ahonaaho.
 Abasinzi bakira kubakira juba.
 okubakirirwa, okubakisa
okubakuka [okubákuka] g. RT: okubakuka. 1) Omuntu kugira obwira omu bintu
 ebi arikukora. Omwana we omukuru naabakuka munonga. 2) Okwimuka
 ahonaaho, okairuka. Ku twaba turi aho twafa kureeba yaabakuka
 yaagyenda.
okubamba [okubamba] g. RT: okubamba. 1) Okuta oruhu omu mbuga nari
 omwanya ogundi okarunanuura okaruteerera obuti omu rubaju kwenda ngu
 rwome runanuukire. Omushaija ariyo naabamba oruhu rw'embuzi n'embambo.
 2) Okuhanika ebishushani nari ebipande ahantu ahu orikwenda ngu
 bireebwe. Bampa ogw'okubamba ebishushani.
 okubambwa, okubambira, okubambisa, okubambibwa
okubambaara [okubambaara] g. Okutabuka omutwe, okagwa eiraro.
 Akabambaara yaabura, titurukumanya ahu ari.
 okubambaaza, okubambaarira
okubambaitura [okubambaitura] g. reb: OKUZAMBAITURA km: okuzambaitura.
okubambarama [okubámbarama] g. Okugyenda nooyekiikuura ekintu,
 otakihikireho, orikutiina oburemeezi. Ku baagizire ngu aze kuhinga
 orumbugu, yaaruhinga naarubambarama yaayetaahira.
okubambarika [okubámbarika] g. 1) Okukwatsa ekintu ahantu kikaguma
 kitahamire. Yaabambarika omufundikizo aha sefuriya. 2) Okushunga nari
 okubeiha omuntu ngu n'ow'amaani, oine obwengye n'ebindi kunu kitarikwo.
 Omukama obu baamushunika kuteera Rwanda bakaba nibamubambarika. gyer:
 OKUBAATIIKA.
okubambatika [okubambatika] g. Okuta ekintu nk'ekiraka aha mwenda nari
 omupiira. Esaati ye yaagibambatika ebiraka bingi.
okubambira [okubambira] g. 1) Okuta ebintu omu kintu reero okashwekaho ngu
 hatagira owaamanya ebi waatamu. Waheeza kuta omugusha omu kiteebo
 okibambire. 2) Okwimuka kare okaza aha muryango gw'ondiijo
 orikumwihuza. Ku naimukire, naashanga abambiire aha muryango gwangye.
 okubambirwa, okubambirira, okubambirisa
okubambura [okubambura] g. Okuteera nari okujuma kubi omuntu.
 Bakamubambura yaayeita.
okubambuura [okubambuura] g. Okwiha ekintu ahu kyaba kikwatiire nari
 kibambire. Yaabambuura ebishushani aha kisiika. RT: okubambura.
 okubambuuza, okubambuurwa, okubambuurira, okubambuuka
okubambwa [okubambwa] g. Okugira obuhuruzi okahurira omubiri nigucumitwa,
 gurimu emishonga. Oburwaire ku bwamubambire, yaaza omu irwariro.
okubanda [okubanda] g. 1) Okuraba omu kishaka kingi hatariho muhanda.
 Yaija naabanda ekishaka twareeba naatugwaho . 2) Okureetera ebimera
 byemereire kugwa. Abateezi b'enseenene baabanda ebicoori byangye.
 3) Okushanga omuntu nari ekintu kyona ahantu ahu waaba
 otarikuteekateeka ngu nookishanga. Naabanda tatento owaabuzire omu
 katare.
 okubandira, okubandisa, okubandwa, okubandagira
okubandaara [okubandaara] g. Okugwa ahansi okagumaho. Ku baamuteire,
 yaabandaara.
okubandabanduuka [okubandabandúúka] g. Okwimuka ahu waaba ori
 nooshooba mporampora ngu batakureeba. Ku yaareebire baagyenda, nawe
 yaabandabanduuka yaataaha.
okubandaituka [okubándaituka] g. Okwimuka jubajuba ahu waaba oshutami
 okeemerera. Ku baateire amasasi, yaabandaituka ahu yaabaire
 ayesherekire.
 okubandaitura
okubandama [okubándama] g. 1) Okushutama nari kurotama ahansi oinami waaba
 oine ou oyesherekire. Ku yaareebire ishe yaabandama ahansi.
 2) Okushutama nari okugwa ahabw'obweremwa, oburwaire nari oburuhe
 namunonga waaba osiibire nookora. Ka mbe mbandami aha.
 okubandamira, okubandamisa, okubandamirwa
okubandamira [okubándamira] g. Okugwera nari okutungamira ekindi kintu.
 Omuti gwabandamira emisiri yangye.
 okubandamirwa
okubandika [okubandika] g. Okutungika nari kugyereka ekintu aha mutwe
 gw'ekindi. Doodo yaaba agibandikire aha bitookye.
 okubandikwa
okubandikiza [okubándikiza] g. 1) Okushweka ekintu. Yaaba ariyo
 naabandikiza amatafaari ge. 2) Okucureeza ekintu. Omwana yaakanguka omu
 kitanda, nyina yaamubandikiza.
okubandura [okubandura] g. Okuteera munonga ekintu. Akashanga akiriho
 yaamubanduza omuhoro. RT: okubandura.
 okubanduza, okubandurwa gyer: OKUGUTURA.
okubanduura [okubánduura] g. Okukwata ekintu n'obwira okakiiha ahu
 kyaba kiri okakitwara. Yaafa kubanduura omwana yairuka.
okubandwa [okubandwa] g. RT: okubandwa. 1) Okutaasya emandwa omu nju
 n'okuzibaagira. Shwenkuru naakunda kubandwa. 2) Okukwatwa emizimu.
 Kaaka akaba akira kubandwa.
okubanga1 [okubanga] g. Okwereeza omuhoro, ekiti, empango nari oruhi omu
 mwanya, orikwenda kuteera nainga kutema omuntu. Yaabanga omukono
 kumutema, ku yaamara yaamureka.
 okubangira, okubangwa gyer: OKUGYEZA.
okubanga2 [okubanga] g. Okushatura aha maino abiri ag'omumaisho ngu
 hazeho eshinyanyi. Yaagyenda kubangisa amaino ge.
 okubangisa, okubangwa, okubangira
okubangaanisa [okubangaanisa] g. Okugira emitima ebiri aha kintu
 ahabw'obutagira buhame. Akaguma naabangaanisa ebintu ebi yaamugambiire.
 okubangaanisibwa
okubangarara [okubángarara] g. Okwemerera kw'ekintu ahanyima
 y'okukangarana. Embwa yaabangaraza amatu. Bamugwamu atabareebire
 yaabangarara.
 okubangaraza, okubangarika
okubangira [okubangira] g. Okuhwera ekintu nari omuntu oremereirwe.
 Yaabugana omukaikuru ayekoreire oruba rw'enku yaamubangira.
 okubangirwa
okubangura [okubángura] g. 1) Okutema ekintu omurundi gumwe kikaragara.
 Yaabangura omugusha gwe. 2) Okucwa ekintu omu bugufu nka waaba nooha
 orubazo. Yaateera naabangura. Yaagamba naabangura.
 okubanguza, okubangurira
okubanjura [okubánjura] g. Okuhinga nari kutema eitaka nainga ebisinde
 n'efuka otarikukunkumura kandi otarikubihonda, orikujuumika. Abahingi
 baaza kubanjura amasinde g'okuhingamu ebihimba.
 okubanjurwa, okubanjurira, okubanjuza
okubanza [okubanza] g. Okwebembera omu kukora ekintu nari kukora ekintu
 ebindi bitakakozirwe. Niwe yaabandize kunywa obushera. RT: okubanza.
 km: okuganika.
okubara1 [okubara] z. Eishomo erikwatiraine n'eshuura. Abaana boona
 bakakora gye okubara. RT: okubara.
okubara2 [okubara] g. Okugamba enshuura orikutandikira ahari emwe
 eky'okureeberaho: 1,2,3,4. Akabara eshuura zoona twashanga naazimanya.
 RT: okubara.
 okubarisa, okubarwa, okubarira
okubara3 [okubara] gut. Ekintu eki waabwine nari eki waakwatsize. Ezo
 sente otakaazeebarira otakazireebire.
okubaraara [okubaraara] g. Okutsibantuka okagwa ahansi. Otanyegamira
 nkababaraara.
 kubaraaza
okubarabaisa1 [okubarabaisa] g. Okworobya amabeere g'ente ngu gagabe,
 kwenda ngu zikamwe kurungi namunonga ezo ezitaine nyana zaazo. Ka mbaze
 mbarabaise, ekaagaba ngikama. gyer: OKWAGAAGA.
okubarabaisa2 [okubárabaisa] g. Okwanikiriza ekintu aha mushana okaguma
 nookyanjaramu ngu kirahukye kwoma. Oburo bwe akabanza yaabubarabaisa
 aheeru atakabuhunikire.
okubaragura [okubáragura] g. 1) Okuhendagura ekintu kyomire nk'enku
 kikarangira. 2) Okuhumbyahumbya nari kukomyakomya amaisho. Ku
 yaamureebire, yaatandika kubaragura amaisho.
 okubaragurika, okubaragurisa, okubaragurwa
okubaranganya [okubaranganya] g. 1) Okumera enju omu mutwe.
 Akabaranganya akiri muto. 2) Akashana kujwa mporampora. Akashana ku
 kaabaranganya, yaayanika oburo.
okubarashuka [okubárashuka] g. Okuteguuruka nari okutaishuka kw'ekintu
 aha kindi ahonaaho nk'okw'omutego. Tukakwata aha mutego gwabarashuka.
 fum: Ogwabarashuka nyinagwo ariho guba nigwanga ebishuba.
okubariirira [okubariira] g. RT: okubariirira. 1) Okubara entaasya
 hamwe n'enshohoza y'omuntu. Taata naakunda kubariiriira amate ge.
 2) Okuha omuntu omurimo; oguringaniire n'okubaasa kwe. Okwekoreza
 omwana w'emyaka munaana egi nyungu yoona y'amaizi n'eky'eihano hoona
 tomubariirira.
okubarika [okubarika] g. Okujuma omuntu okamugambira buri kimwe. Yaaza
 kumuzaaniraho yaamubarika. koz: KI.
okubaruka [okubáruka] g. Okwatika kw'ekintu n'amaani omurundi gumwe
 kikahurirwa n'owa hare. Yaahaga omupiira, gwabaruka. RT: okubaruka.
 okubarukira, okubarukisa, okubarurwa
okubasha [okubásha] g. Okwangura nari kuba niiwe waabanza kukora nari
 kukoresa ekintu. koz: KI.
okubashura [okubáshura] g. Okuteera omuntu n'oruhi rw'enyima y'engaro.
 Akamubeiha, yaamubashura.
okubatama [okubátama] g. km: okubutama. 1) Okuta ekintu nk'omu byondo
 kikakwatiramu nari kikahamiramu. Engata yangye yanduga aha mutwe,
 yaabatama omu byondo. 2) Okushutamira eryo, otareebire ahu waaza
 kushutama. Ku yaizire n'oburuhe bwona, yaafa kubatama ahu yaabona. fum:
 Ekishaakuzo: Kyabatama bugoma. Ekiito: Ekigata omu byondo.
okubatika [okubátika] g. Okubyara obusigo bw'ebihingwa nk'etaabe nari
 omwani. Enjura ku egwire, omuhingi yaabatika obusigo bw'omwani.
okubatiza [okubátiza] g. Okushuka amaizi aha buso bw'omuntu nari
 kumwibika omu maizi nk'omugyenzo gw'okumutaasya omu ruganda
 rw'abaikiriza, n'okumuha eiziina. Akozire obugyenyi bw'okubatiza abaana
 be boona. RT: okubatiza.
okubatuka1 [okubátuka] g. Okwimuka ahansi n'obwira. Baamweta, yaafa
 kubatuka yairuka.
 okubatabatuka
okubatuka2 [okubátuka] g. Ebimera kuhonga ahabw'omushana mwingi
 bikatukura. Ebihimba bye byona bikabatuka omu musiri.
okubatura [okubátura] g. 1) Okwotsya munonga kw'ekintu. Amaizi
 nigabatura, reka gahore. 2) Okuteera omuntu n'amaani. Yaamubatura oruhi
 rw'okutu, yaaborooga.
okubatuura [okubátuura] g. Okukuura ekimera omu itaka nk'obusigo,
 okakitwara omu musiri ahu kishemereire kuhingwa. Ku yaaheza kuhinga
 entabire, yaaza kubatuura obusigo bw'enyaanya.
 okubatuuza, okubatuurwa, okubatuurira
okubayanga [okubáyanga] g. Okurabyarabya efuka omu itaka ryorobi orikwenda
 ngu rijwanganye,obwo orikwihamu n'ebinyaatsi. Yaaza kubayanga entabire
 y'okuhingamu ebihimba.
okubayuura [okubáyuura] g. 1) Okutokoora omuntu n'orurimi. Yaamubayuuza
 orurimi. 2) Okwiha ebintu ebirikuzeereera ahaiguru y'amaizi, waaba
 nooza kugoya nari waaba nooboneza amaizi. Yaaba naabayuura amaizi
 g'okugoya.
 okubayuurwa, okubayuuza
okubaza1 [okubáza] g. RT: okubaza. 1) Okugamba. Yaabaza ebigambo bibi
 munonga. 2) Okugamba omuntu owaakora ekintu kibi, namunonga omu baana
 bato. Ku oraabe otampaire aha kitakuri, taata yaija ninkubaza.
okubaza2 [okubáza] g. Okuteeza emirundi omu kubara. Yaakwata ibiri
 yaabazamu ibiri yaatunga ina. RT: okubaza.
okubaziira [okubaziira] g. Okukoresa ehuuzi n'empitirizo nari ekiharaani,
 kutunga ekintu nk'omwenda, ebijwaro nainga enkaito. Hati naasiiba
 naabaziira ebijwaro by'abaana be. RT: okubaziira.
 okubaziiza, okubaziirira
okubeebeesa [okubéébeesa] g. Okuzeereeza ekintu omu ngaro ngu abandi
 bakireebe, kandi obwo otarikwenda kukibaha. Akabeebeesa enyama,
 baagimwaka.
okubega1 [okubéga] g. Okwiha ekicweka ky'ekintu kyorobi nk'eky'okurya
 aha kindi. Akabegyera omwana ngu bitamwotsya. RT: okubega.
 okubegyera, okubegwa, okubegyesa
okubega2 [okubéga] g. Okureebuuza omuntu bwesherekye eki arikukora, na
 bwanyima okatwara amakuru. Akaija yaamubega obushuma. RT: okubega.
okubeguka [okubeguka] g. Okuhendekamu ebicweka kw'ekintu nk'ekikopo,
 enyungu, n'ebindi. Ekikopo kyagwa kyabegukaho omukono. RT: okubeguka.
 km: okumeguka.
 okubegukisa, okubegurwa, okubegukira
okubegura [okubégura] g. Okucwa ekicweka ky'ekintu aha kindi. N'oha
 owaabegura aha kitakuri kyangye. RT: okubegura.
 okubegurwa, okubeguza, okubegurira
okubegyera [okubégyera] g. Okuha nari kutsigira omuntu eky'okurya
 nk'enyama mwaba nimurya. Ishe yaamubegyera enyama. RT: okubegera.
 okubegyerwa
okubeiha [okubéìha] g. Okugamba ebintu ebitaine buhame, nari ebi
 otarikumanya; aha ndiijo muntu. Akatubeiha ngu akaba agiire owa
 ishento. RT: okubiiha.
 okubeihesa, okubeihera, okubeihwa
okubeiherera [okubééherera] g. Okugamba ebishuba aha muntu nari
 kwomesereza omuntu ngu niwe yaakora ekibi, kandi atari we akikozire.
 Akamubeiherera, yaamuteera. fum: Obeiherera ohingire, ku ainuka oza hi?
okubemba [okubêmba] g. Okurwara ebibembe. Omwana we akabemba akiri muto.
okubembekyereza [okubémbekyereza] g. Okukwata ekintu n'obwegyendesereza
 bw'amaani. Abeegi baagyerizeho kubembekyereza ebyoma byabo ebi
 barikukoresa omu kushoma.
okubendabenda [okubéndabenda] g. Okugyenda oinikire omugongo nka waaba
 otarikwenda ngu bakureeba nari ahabwa bukuru. Omukazi we hati
 naabendabenda. koz: KI. km: okubundabunda.
okubendegyera1 [okubendegyera] g. Okutsigaho eki waaba nookora okeegiira
 omu bindi. Ka waashutama okabendegyera, nk'otaine mirimo n'enki?
okubendegyera2 [okubendegyera] g. Okukura munonga okahika aha kugyenda
 omugongo gwinami. Nyokwenkuru akuzire yaabendegyera, tiyaakibaasa
 kugyenda ataine kihimbo.
okubenga [okubênga] g. Okwanga kushwera nari kushwerwa omuntu
 orikukukunda. koz: NK.
okubenguura [okubénguura] g. Okuhinga noohigura ebitsinde bihango
 munonga, biri nk'emengo. Yaasiiba naabenguura ahu yaaba ahingire.
okubengyeya [okubengyeya] g. 1) Okugira amagara marungi. Doodo egi
 neebengyeya. 2) Ekintu okusya kikahinduka omuyonga. gyer: OKUBERESHERA.
okuberenga [okubérenga] g. 1) Okukaranga ebicoori bikaba emberengye.
 Bakaraara nibaberenga, bwabasheesheraho. 2) Okunena emberengye. Ija
 tuberengye.
okubereshera [okubereshera] g. Okukura gye kw'ekintu, namunonga
 ahabw'okurya gye. Ente ze zoona ziboneire, nizibereshera. gyer:
 OKUBENGYEYA.
okubereza [okubereza] g. 1) Okurya otaine mboga nyingi z'okukoza. Omu
 bugyenyi emboga zikahwaho, baabereza. 2) Okurya mpora mpora. Rya reka
 kubereza, eby'okurya bikiriho.
okubiba [okubíba] g. Okuteera embibo omu musiri. Yaaza kubiba oburo
 bwe.
 okubibira, okubibisa, okubibwa
okubibuura [okubibuura] g. Okwongyera embibo omu musiri gwaba gumezire
 kubi nari embibo zibaire nkye. Yaaza kubibuura oburo bwe.
 okubibuuza, okubibuurira, okubibuurwa
okubigiza [okubigiza] g. Okwitsa omuntu ekiniga. Omushaija ku
 baamugambaho, yaagyenda abigiize. koz: KI.
okubiiha [okubíìha] g. Okushusha kubi kw'obwire nk'enjura yaaba neeyenda
 kugwa. Haimukira kubiiha. RT: okubiiha.
okubiihirwa [okubííhirwa] g. Okuguubwa kubi waaba oine ekyakuteganisa.
 Baamubiihiza yaayanga kurya. RT: okubiihirwa.
 okubiihiza
okubiika [okubíìka] g. Okuta ekintu omu mwanya ngu kigumemu. Yaabiika
 ebitabo bye omu shanduuko. fum: Embiki ya munonga ebiikira mukaiba.
 Akabiikire tikabura murimo.
 okubiikisa, okubiikira, okubiikwa
okubiikuura [okubííkuura] g. Okushwekuura ekintu ekiri omunda y'ekindi
 kintu kikareebeka. Akabiikuura orupapura rw'amahurire, yaashoma ebiri
 omunda.
okubiituura [okubiituura] g. Okushongora amahembe kw'ente nari enumi,
 gagakura nigashuubuka. Ente egi ku eraabiituure, amahembe ogashare.
okubika [okubíka] g. RT: okubiika. 1) Enkoko kuteera eitumbi. Enkoko
 yaabika ekiro butakasheeshire. 2) Okugamba, amakuru g'okufa kw'omuntu.
okubimba1 [okubîmba] g. Okumugahara. Omwana we akateerwa omuti yaabimba.
okubimba2 [okubîmba] g. Okureeta eifuro. Amate ku garaabimbe, ogiiheho.
 RT: okubimba. gyer: OKUBIRA.
okubindirana [okubindirana] g. Okuzibira abantu nari ebitungwa kutoora
 oku n'oku orikugafunya n'obwira.
okubinga [okubinga] g. RT: okubinga. 1) Okwiha nari okwirukanga aha
 nyamaishwa nainga omuntu, orikwenda ngu arugye ahu yaaba ari. Akabinga
 embuzi omu musiri. 2) Okushenda omukazi. Akabinga omukazi we, hati ari
 owaabo.
 okubingira, okubingwa, okubingisa gyer: OKUCWA.
okubira [okubira] g. Okutabura n'okubimba eifuro kw'ekintu. Yaateeka
 ebihimba byabira. fum: Amaarwa mabi tigabura eibira.
 okubirira, okubirisa, okubirwa
okubirika [okubirika] g. Okutsindika ekintu kikagyenda nikihiringita.
 Abariisa baabirika eibaare, ryateera enju.
okubiringita [okubiringita] g. reb: OKUHIRINGITA
okubisha [okubísha] g. Okushereka nari okwanga kugamba amazima.
 Bakabisha ekitabo kye, tiyaahandiika. koz: KI.
 okubishuura, okubishwa, okubisira
okubisikara [okubisikara] g. Ekintu kuba kibisi, kitoomire. Ebijwaro
 biraire aheeru omu murombe, byabisikara.
okubobeera [okubobeera] g. Okworoba ahabw'okukisiiga amajuta, nari kuraara
 omu murombe; kyaba kyomire kikagiramu otwizi. Yaaba aine omwera,
 yaayesiiga amajuta yaabobeera. Yaitwa eriho yaabobeeza omumiro.
 okubobeeza
okubogora [okubogora] g. Okuhindura ekintu, kikagaruka omu muhanda
 oguhikire. Yaabogora ente zaabo.
 okubogoza, okubogoka, okubogorera
okubogyeka [okubogyeka] g. Okwigura orwigi kakye munonga nari
 okurukwatsaho rukaguma rutakingire. Naashanga orwigi arubogyekireho.
okuboha [okubóha] g. Okukoma ekintu. Yaaboha enyaanya omu bireere,
 yaagyenda. RT: okuboha.
 okubohera, okubohesa, okubohwa, okubohibwa
okubohera [okubóhera] g. Okukoma ente amaguru g'enyima, waaba nooza
 kugikama. Reeta emboha egyo, tubohere ente egi.
okubohoorora [okubohoorora] g. 1) Okwatika kw'ekintu omu manyaanya
 kyaba kiri haihi kuzaara. Ente ye yaabohoorora. 2) Okukomoorora emboha
 omu biteega by'ekitungwa, waaheza kukama. Yaabohoorora ente, yaaza
 kurya. 3) Okuhanguha kw'omuhako gw'ente yaaba eri haihi kuzaara.
okuboigora [okubóígora] g. Okumoka kw'embwa. Embwa baziteire zaaraara
 niziboigora. RT: okuboigora.
okuboijana [okuboijana] g. Okutsigara aha murimo nari omu ka wenka.
 Abakozi be boona bakagyenda, yaasigara naaboijana.
 okuboijanira, okuboijanisa
okubombooka [okubómbooka] g. Okugwa nari okuragara kw'ebidongo, kuruga
 aha nju nari orusiika, bikagwa ahansi. Enjura egwire munonga, amaju
 gaabombooka.
 okubomboora, okubombooza, okubomboorwa
okubombootsya [okubombootsya] g. Okushotoora nari okutwara ebintu
 mporampora. Rwashamiire tukagitaaha turikwebombootsya.
okubomborekana [okubómborekana] g. Okuyomba nari okugamba kw'ebintu
 birikuhondana. Egaari ye neegyenda neebomborekana.
 okubomborekanisa, okubomborekanira
okubomora [okubbómora] g. Okuteera nari okuhonda ekintu munonga
 okakisheenya kikagwa ahansi. Enju ye enkuru bakagibomora. RT:
 okubomora.
 okubomoka, okubomoza, okubomorwa, okubomorera, okubomoresa
okubona [okubóna] g. Okutunga nari okuzoora ekintu ekibaire kibuzire
 nari eki otwire otaine. Yaabona omwana we, ou atwire naaronda. RT:
 okubona. fum: Ku obona owaanyu oruhuukwa. Etakabonaga erigatsa mpango.
 okuboneka, okubonwa, okuboneka, okubonera, okubonana
okubonabona [okubónabona] g. RT: okubonabona. 1) Okugira oburemeezi.
 Enju ye ku yaamazire kutsya, yaabonabona. 2) Okuburwa obusingye
 okanyangarara ahabw'okugira ebintu ebirikukuteganisa. Abaana be
 nibamubonabonesa munonga. fum: Okubonabona tikwo kufa.
 okubonabonesa, okubonabonera, okubonabonesibwa
okuboneka [okubóneka] g. RT: okuboneka. 1) Okureebeka kw'ekintu ekibaire
 kibuzire. Ebishumuuruzo by'enju byaboneka. 2) Okureebeka kw'okwezi.
 Okwezi kwabonekire.
 okubonekyera, okubonekyesa
okubonekyerwa [okubonékyerwa] g. Okushuukurirwa nari okwizirwa ekintu
 eki waaba otarikuteekateeka kandi ekirikutangaaza. Ntakubeiha, ku
 mmureebire, mbaire nk'owaabonekyerwa.
okubonera [okubónera] g. Okushemera nari kureebeka kurungi kw'ekintu.
 Abafundi baamwombekyera kubi enju, ti yaabonera.
 okuboneza, okuboneresa
okubonereza [okubónereza] g. Okufubira nari kuha omuntu ekiheneso.
 Omushuma baamubonereza, hati yaagira ngu okwiba yaakureka. RT:
 okubonereza.
 okubonerezibwa
okubonetsya [okubónetsya] g. Okuheereza omugabe nari ondiijo muntu
 weena ow'eka ye eby'okurya nari amate. Omugabe nibamubonetsya buri
 kasheese. koz: orurimi rw'ekikaari.
okuboneza [okubóneza] g. Okugorora enshobi nari okushemeza ekintu okakita
 omu muringo gushemeire. Yaaboneza enju ye.
 okubonezibwa
okubongoya [okubongoya] g. Okutibaatiba nari kuzinaazina kw'ekintu
 kikabura obuhamizo. Omwana we atuura naabongoya.
okubooga [okubooga] g. RT: okubooga. 1) Okugarura amashereka kw'omwana,
 agu yaayonka. Omwana yaabooga munonga. 2) Ekintu kwijura munonga,
 ebirimu bikatandika kwatika. Enyungu baagiijuza obushera,
 neeboogabooga.
 okuboogyera
okubooreera [okubooreera] g. Okubura amaani kw'ekintu kikaguma
 nikitetema nari nikibongoya. Omushaija naabooreera.
okuboota [okuboota] g. Okukurira kimwe kw'omuntu akabura ageetwara.
okuborogota [okubórogota] g. Okugamba kw'amaizi nk'ag'omugyera gaaba
 nigaraba ahantu ahaine ekiina. Kiruruma habayo amaizi garikuborogota.
 okuborogotera
okuborooga [okuborooga] g. Okucura nari okuteera orwari orikurira
 ahabw'obusaasi. Baamwima eby'okurya, yaaborooga. RT: okuborooga.
 okuboroogyera, okuboroozya gyer: OKUGONGYERA.
okubota [okubota] g. Okuhwa amaryo, okucweka eishaija, okuhwa eibimba,
 okooroba. Akabanza yaabavuguza, ku baamwehindukana, baamubohera aha
 igangiro yaabota.
okubotora [okubótora] g. 1) Okugamba ekintu aha muntu w'ekitiinisa nari
 w'obushoboorozi eki abandi barikutiina kugamba. Kyo botora tuhurire.
 2) Okucwa ekihengyere omu kisiika. Empunu niyo yaabotora ekiteekyero.
okububura [okubúbura] g. Okufungurira omugyenyi. Zayo, kwonka ti
 barikububura.
okubuga [okubúga] g. 1) Okuhinga okahika aha mutwe gw'orugyezi nari
 omusiri. Orugyezi baatsiga baarubuga, baagaruka. 2) Ekintu kugyenda
 kikahika hare, nari kikamaraho omwanya gwona. Amaizi gaabuga omwanya
 gwona.
 okubugira, okubugwa
okubugaaniza [okubúgaaniza] g. Okushuka amate omu kishaabo. Ishenkazi
 akashanga amate goona baagabuganiize.
okubugana1 [okubúgana] g. Okuteeranira omu mwanya gumwe. Baabuganira omu
 katare.
 okubuganira, okubuganwa, okubuganisa
okubugana2 [okubúgana] g. Okugira ebihere bihango birikutukura ebirikuza
 aha mubiri omu mwanya mukye. Omwana we abugaine.
 okubuganira, okubuganwa, okubuganisa
okubuguma [okubuguma] g. Okwakira kimwe kw'omuriro. Twashanga omuriro
 nigubuguma.
okubuguza [okubúguza] g. 1) Okujwara ekijwaro kihango kirikukukira,
 okakigyenderamu. Omukazi we yaajwara ekiteeteeyi kihango, naamubugana
 naabuguza. 2) Okuba oine enda ekuzire, noogyenda nayo oremereirwe.
 Naamubugana ahaifo naabuguza, yaaba atakibwendera mboga.
okubukaara [okubúkaara] g. Okutebeekana okagira obusingye, amagara marungi
 nari obuteeka. Shwenkuru akeeshutamira aha ka yaabukaara ahabw'okuba
 takiine ekirikumuteganisa.
okubumba1 [okubûmba] g. RT: okubumba. 1) Okukora ekintu n'emikono
 nk'enyungu, orwabya n'ebindi nooyejunisa eibumba. Omutabani akeega
 ogw'okubumba ebishushani. 2) Okwimata eby'okurya namunonga ebitookye,
 kwihamu omubumba. Twashanga naabumba ebitookye. 3) Okushagika omuntu
 orikuza omu bushoboorozi.
 okubumbira, okubumbisa, okubumbabumba, okubumbwa
okubumba2 [okubûmba] g. Okushagika omuntu orikuza omu bushoboorozi.
okubumbata [okubúmbata] g. Okugwa omuntu omu nda okamurenzya emikono.
 Baakaraara babumbataine bwasheesha. RT: okufumbata.
 okubumbatwa
okubumbatira [okubúmbatira] g. RT: okubumbatira. 1) Okuta ekintu omu
 ngaro okakishweka n'enkumu, kureeba ngu tikyareebeka. Yaiba esente
 z'abandi, yaazibumbatira omu ngaro. 2) Okubumbata omuntu n'amaani.
 Akaba atwireho kureeba omuhara, ku yaamureebire yaahika naamubumbatira.
 3) Okushangira amahuri nari abaana omunda y'amapapa kw'ebinyonyi.
 Enkoko ebumbatiire amahuri gaayo.
 okubumbatirwa, okubumbatana, okubumbatiza gyer: OKUKOOBEERA.
okubumburika [okubúmburika] g. Okukuringirira ekintu nari kubumba
 ekintu kikaba nk'enkurungu. Yaabumburika enyungu, tiyaabonera.
 okubumburikira, okubumburikisa, okubumburikwa
okubumbuza [okubumbuza] g. Okugyendera hamwe mporampora murikushusha
 nk'abaremereirwe. Ente ku zaaherize kunywa, zoona zaagyenda
 nizibumbuza.
okubunda [okubînda] g. 1) Okubyama ahansi nk'embwa. Embwa ku yaareeba
 mukama waayo yaabunda. 2) Okuhunama okacureera otagire eki waagamba. Ku
 baagigambiire kubi, yaabunda.
okubundaara [okubúndaara] g. Okucureera omu maisho g'abantu. Omwana
 owaasiiba naarira, hati yaabundaara. RT: okubundaara.
okubundabunda [okubúndabunda] g. reb: OKUBENDABENDA km: okubendabenda.
okubundama [okubúndama] g. Okuza ahansi nari ahantu omu muringo
 gw'okweshereka. Ku baraakurekyere eibaare, obundame ritakuteera.
 okubundika
okubunduguza [okubunduguza] g. Okurya okahaaga munonga, okabura
 agagyenda. Baana 'mwe murye mubunduguze tugyende.
okubunduura [okubunduura] g. Okwimutsya enju yaaba ekuzire,
 ebandamiire ahansi. Enju y'omukaikuru bagibundwire.
okubunga1 [okubûnga] g. Okuza ahantu ahu otaine eki orikukorayo
 okasiibayo. Yaasiiba agiire kubunga. koz: KI. RT: okubunga. fum:
 Naabunga nk'amacu g'ekyanda. Akaana katabunga kasiima nyina ngu niwe
 ateeka gye.
 okubungira, okubungyera
okubunga2 [okubunga] g. Okusiiga omuntu omubazi yaaba ahendekire, nari
 kuteerana amagufa agaaba gahendekire. Yaagyenda ngu bamubunge. km:
 okumunga.
okubungwa [okubungwa] g. Okuriibwa emungwe kw'ekintu nk'ekiti nari
 ebihimba bikajunda bikatandika kuragarika esaano. Ebicoori byona
 bibungirwe. km: okumungwa.
okubungyeza [okubúngyeza] g. Okubuzaabuza omwana orikumuhunamisa yaaba
 naarira. Yaaza kubungyeza omwana.
okubunuza [okubunuza] g. Okujwara busha hataine aku otsigire aha mubiri.
 Omwana naagyenda naabunuza. reb: OKUHAMBUZA
okubunzya [okubûnzya] g. 1) Okutwara ekintu kuruga omu mwanya kuza omu
 gundi, kukiguza. Omuheesi akaba naabunzya emihoro ye n'amacumu.
 2) Okubunzya orugambo: Okutwara orugambo omu bantu. Abarikubunzya
 orugambo, nibateerana abantu.
okubura [okubúra] g. RT: okubura. 1) Omuntu nari ekintu kuba kiri ahu
 kitarikumanywa nari kubonwa. Akahika omu muhanda yaabura. 2) Okutamanya
 ahu orikuza nari kutoora. Ab'obugyenyi bakaraba omu rutookye omuhanda
 gwabura. 3) Okuremwa kwetegyereza ebi baagamba. Ebi waagamba naabura.
 4) Okuremwa kutunga eki orikwetenga. Mbura omuntu akampa ak'okurya.
 okuburwa, okubuza, okuburira
okuburaaburirwa [okubúraaburirwa] g. Okushoberwa, okabura eky'okukora.
 Reka kuburaaburirwa nkinkwine.
okuburabuza [okubúrabuza] g. Okutashoborora kurungi, okugamba
 ebitarikwetegyerezibwa, nari okushereka amazima. Omushuma aburabwize
 omuramuzi. RT: okubuzabuza. km: okubuzabuza.
 okuburabuzibwa
okuburaho [okubúraho] g. Okuba ori ahantu bwanyima okarugaho n'obwira
 waaba oine eki orikuhunga. Yaareeba abarinzi b'obusingye nibamuronda,
 yaaburaho.
okuburangirirwa [okuburángirirwa] g. Okushoberwa okaburwa eky'okukora.
 Mburangiriirwe ahabw'okugira emirimo mingi y'okukora.
okuburanzya [okuburanzya] g. Okubuzaabuza ekintu omu muringo
 gw'oburyarya nk'omu bigombe by'abantu beeteeraine. Esente, mukuru
 w'entebe akaziburanzya.
okuburika [okubúrika] g. Okuburaho kw'ekintu kumara obunaku bwingi,
 kikimara kikareebeka. Okwezi, kwaburika turikukwetenga.
 okuburikira, okweburika, okuburikana
okuburungutana [okuburungutana] g. Okuyombesa ebintu waaba oine eki
 orikurondamu, birikuhondana. Omwana yaaburungutanisa esafuriya omu
 kishengye.
 okuburungutanisa, okuburungutanira, okuburungutanisibwa
okubushukana [okubúshukana] g. Okugamba ebintu bitarikukwatagana.
 Mbwenu obu waatandika kubushukana ti waaza kubeiha. Baamushinja be ku
 baahikire omu maisho g'omuramuzi, baagamba ebirikubushukana.
 okubushukanira, okubushukanisa
okubuta [okubuta] g. Okuba oremereirwe munonga orikugyenda mpora,
 ebigyere bitarikuruga juba ahansi. Ente obu yaatandika kubutabuta, eri
 haihi kuzaara.
 okubutabuta
okubutama [okubutama] g. reb: OKUBATAMA km: okubatama.
okubutika [okubutika] g. 1) Okwekoreza omuntu ekintu kiremereire aha
 mutwe. Baamubutika enyungu y'amaizi aha mutwe yaarira. 2) Okucwera
 amacwante nk'akamanyiso k'okugaya ou orikugamba nawe.
okubutuka [okubútuka] g. Okucwera hare amacwante. N'enki ka noobutuka,
 naakukorera ki?
okubutura [okubútura] g. Okusherekyera kimwe enda okashusha nk'otagiine.
 Muhara we ahikire aha kuzaara arikubutura.
okubuukwa [okubuukwa] g. Okukwatwa nari okutembwa emizimu. Akabuukwa
 baamutwara omu bafumu.
okubuurira [okubúúrira] g. Okuta embuuzo omu muramba. Eriizooba asiibire
 naabuurira omuramba.
okubuuririza [okubúúririza] g. Okucondooza aha nshonga. Abarinzi
 b'obusingye bakabuuririza barikwenda kumanya owaibire.
okubuuruura [okubuuruura] g. Okureebesa amaisho ahaiguru waaba ogumire
 ohungiize. Omwana ku yaahurira nyina yaagamba, yaabuuruura amaisho.
okubuuza [okubúùza] g. RT: okukaguza. 1) Okugamba ebigambo ebirikwetenga
 ekigarukwamu. Akamubuuza obu araashwere. 2) Okuha abeegi ebigyezo.
 Abeegi bakababuuza ebibuuzo bigumire.
 okubuuzibwa, okubuuririza, okubuuzabuuza, okubuuzaguza
okubuuzibwa1 [okubuuzibwa] g. Okukora ebibuuzo by'omu kibiina. Akarwara
 nibaza kubuuzibwa.
okubuuzibwa2 [okubuuzibwa] g. Okufa okabura abarikukumanya, bakatandika
 kubuuza ngu nanka akaza hi? Shwenkuru akaba akira kutujuma ngu,
 "kabuuzibwe", tubura kumanya eki arikumanyisa.
okubuya [okubúya] g. 1) Okurira kw'embwa. Embwa nyekiro eraire neebuya.
 2) Okugyenda noozongazonga orikutoora oku n'oku. Omusinzi yaaba naabuya
 omu nkuuto.
okubuyanga [okubuyanga] g. Okuguma nooyezigoora ekintu oshobeirwe, waaba
 oine eki orikuronda otarikukireeba. N'enki ka noobuyanga ekyaro kyona,
 waaba ki?
okubuza-amaisho [okubúza-amaisho] g. Okuburira kimwe kw'ekintu nari omuntu
 batamanye ahu yaaza. Omwana we akabuza amaisho.
okubuzabuza [okubuzabuza] g. RT: okubuzabuza. km: okuburabuza.
 okubuzabuzibwa reb: OKUBURABUZA
okubuzya [okubuzya] g. Okujanjaaza ahantu hoona amakuru. N'oha oraabuzye
 aga makuru omu bantu?
okubwabwana [okubwábwana] g. reb: OKUBWANABWANA km: okubwanabwana.
okubwagura [okubwágura] g. Okuzaara kw'embwa. Embwa yaabo ebaire eri hakye
 kubwagura ekikooko kyagirya. RT: okubwagura.
 okubwagurira, okubwaguza, okubwagurisa
okubwaguza [okubwaguza] g. Okwonka kw'ebibwana. Ebibwana bikabwaguza
 nyinabyo, yaahwamu.
okubwaha [okubwáha] g. Okurunda hamwe ebintu na munonga ebiti. Naashanga
 naabwaha omu kibira kyaitu.
okubwaijagura [okubwáíjagura] g. Okugambira eryo. Omukazi we naakira
 kubwaijagura n'ebi atarikumanya byona.
okubwaijoka [okubwáíjoka] g. 1) Okumoka kw'embwa ekaherebererwa,
 ekatandika kuhuuna ahabw'okuhwa amatsiko. Embwa yaabo eraire
 neebwaijoka. 2) Okugamba kubi kw'omuntu, arikutongana. Reka
 kumbwaijokyera, tiinye naabitwara.
 okubwaijokyera
okubwanabwana [okubwánabwana] g. Ebintu kunyaanyagira oku n'oku
 kw'ebintu, hataine obifiireho. Ababw'enki ebitebe nimubireka
 bikabwanabwana omu kibuga? km: okubwabwana.
 okubwanibwanira reb: OKUBWABWANA
okubwarika [okubwarika] g. Okubanga icumu orikwenda kurwana nari kucumita.
 Ku yaabwarikire nairuka, eicumu ryakwata busha.
 okubwarikira, okubwarikisa, okubwarikwa
okubwebwetsa [okubwébwetsa] g. Okuboneza ekintu kukira munonga eki
 orikukoresa buriijo. Ebyanzi bye byona akabanza yaabibwebwetsa, yaabona
 kutamu amate. koz: NK.
okubwegabwega [okubwégabwega] g. Okurya munonga okaiguta okatandika
 kuguuyaguuya. Abagyenyi baarya baabwegabwega.
 okubwegabwegyera, okubwegabwegyesa
okubweka [okubweeka] g. Okuhinya amaisho g'omufu. Omusinzi yaafa haabura
 owaamubweka amaisho.
okubwerabwera [okubwérabwera] g. Okugira nshoni ahabw'okukora ekintu
 ekirikushwazana. Yaiba eby'okurya ku baamukwata yaabwerabwera. fum:
 Rufu yaaba etagizire enshoni, omuziiki yaabwerabwera?
 okubwerabwerera, okubwerabweza, okubwerabweraguza gyer: OKUSHWARA.
okubwerereka [okubwerereka] g. Okureeba ekintu otakihamize maisho,
 orikwesherashereka. Omwishiki yaareeba enkunzi ye yaabwerereka.
okubyama [okubyâma] g. reb: OKUNYAAMA koz: NK. RT: okubyama. km:
 okunyaama.
okubyamisiriza [okubyamisiriza] g. Okuta omwana omu kitanda
 okamubuzaabuza ngu abyame, obwo orikumweshongorera nari
 orikumukongootera. Nyin'abangye yaazahi? Yaaza kubyamisiriza omwana.
okubyara [okubyâra] g. Okutsimba nari kuta ekintu omu itaka. Yaaza
 kubyara ebihimba. Ari haihi kutandika kubyara emitumba. RT: okubyara.
 okubyarisa, okubyaza, okubyarwa, okubyarira
okubyarira [okubyárira] g. Okubyarira ekyanyima: Omukoro gw'okuziika
 ekyanyima ky'abarongo. Twaba tugiire kubyarira ekyanyima.
okucaabiika [okucaabiika] g. Okugotomera eky'okunywa nk'amaizi nainga
 obushera. Yaacaabiikaho emisha eshatu, yaatsigamu busha.
okucaaka [okucaaka] g. Okuronda omu bintu by'omuntu, waaba nooteekateeka
 ngu ekintu kyawe niwe akiine, nari waaba nooteekateeka ngu haine eki
 asherekire. Twahika aha nkuuto abarinzi b'obusingye baatandika
 kutucaaka. gyer: OKUFOOZA.
okucaakumba [okucaakumba] g. Okurundaana otuntu, orikutwiha oku n'oku.
 Omukaikuru yaaba naacaakumba otuku tw'okuteekyesa.
okucaana [okucaana] g. Okugyenda nooshabiiriza eby'okurya. Okucaanaguza
 kwe kutukabize.
okucaaniira [okucaaniira] g. 1) Okwanga ekintu nari omuntu okaguma
 noosiiba noomugambuura. Naasiiba naacaaniira nyinazaara.
 2) Okurondaronda ebishaka by'omubazi ebiri omwibura. Naashanga
 Ishenkazi naacaaniira otubazi tw'okumucunduura.
okucabagurika [okucabagurika] g. Okugamba n'amaryo maingi,
 otatebeekaine. Ogu mwishiki ka naagyenda naacabagurika! koz: KI.
okucabarika [okucabarika] g. Omuntu kugamba naateera abandi aha mabega
 omu muringo gw'okuzaana. Ogu mukazi yaacabarika yantama. reb: OKUMAMIKA
 koz: KI.
okucaca1 [okucaca] g. Okusa enyama okazicwanyagura. Baaba nibacaca
 enyama.
 okucacaguza
okucaca2 [okucaca] g. Okuza oku n'oku, aha n'ahari nk'empazi. Abantu
 bakwaitse nibacaca ahabw'omuntu waabo ou baateereire akaruuru kurabamu.
okucakuza [okucakuza] g. Okufutana n'amaani nari kurya noogambisa akanwa.
 Reka kurya noocakuza, yetware. gyer: OKUSHAAYUURA. km: okucankuuza.
okucampacampa [okucámpacampa] g. Okupangapanga. Omushuma ku yaareebire
 baamufunza n'ebibuuzo yaatandika kucampacampa obugambo oburamwiheho
 orubanja.
okucankuuza [okucankuuza] g. reb: OKUCAKUZA km: okucakuza.
okuceba [okucéba] g. 1) Okucucuma nari okushota eby'okurya. Maama ariyo
 naakyeba entura. 2) Okushoroma nari kutorotoora ekintu. Omwishiki ariyo
 naaceba entonga.
okucebeba [okucébeba] g. 1) Okucereba kw'ekyoma namunonga waakiraaza
 aheeru. Omuhoro gwangye gutairwe enjura gacebeba. 2) Okwiragura
 kw'amaino, ahabw'obutageeza. Omugurusi aine amaino gwacebebire. gyer:
 OKUCEREBA.
okucebeeka [okucebééka] g. Okushereka ekintu otarikwenda ngu kimanywe nari
 kireebwe. Omwishiki akacebeeka ishe enkuzi ye, yaahika aha kuzaara
 batarikumumanya.
okuceceka [okucéceka] g. Okuhunama, hatahurirwe kateezo. Omwana owaaba
 naarira yaaceceka.
okucecembura [okucecembura] g. Okushara ekintu okakimaraho,
 okakicweregyerera, okakinungunura nari okakiringaaniza. Yaacecembura
 obunyaatsi bw'omu mbuga ye. km: okucerembura.
okucecera [okucécera] g. Okuzinazina nyekiro kw'omucecezi ajwaire busha
 nari amashansha omu muringo gw'okuroga omuntu nari ebintu. Abantu
 bakwatsire omucecezi obaire arikubacecera buri kiro, ababurize
 obusingye.
okuceeba [okuceeba] g. 1) Okwiha ebitakuri. Omuntu yaaza kuceeba
 ebitakuri. 2) Okuhinga eby'okurya by'emikyebo.
okuceeceeba [okucééceeba] g. Okugyenda nooribata mporampora,
 otarikuteera mitsindo ngu batakuhurira. Ogwo mukazi naagyenda
 naaceeceeba. gyer: OKUSHOOBA; OKUNYOMBOROKA; OKUCOOCOOBA. fum:
 Okutaragaza kuruga omu kuceeceeba.
okuceka [okucéka] g. Okusharashara ekintu. Twaba nituceka emboga,
 yaayeshara.
okucekuka [okucekuka] g. Okutaaguka kw'omubiri nk'okw'obwara bw'ebigyere.
 Akaara kacekukire, naaribata omu maizi kampurura.
okucenca [okucénca] g. Okumara omurera omu bikanja, okabitsiga byomire.
 Yaacenca ebikanja n'ekishekye, omurera yaagumaramu.
 okucencesa, okucencera, okucencwa gyer: OKUKYENKURUZA.
okucencebuka [okucencebuka] g. Okukura munonga kw'ekintu nk'omwenda,
 gukahika aha kutaaguka, gukaba obucancabari. Akajwara ekanzu emwe
 yonka, yaahika aha kucencebuka.
okucencemuka [okucencemuka] g. Okusheka munonga orikukwenuuza.
 Abaishiki baasheka baacencemuka!
okucencura [okucéncura] g. Okutaanisa ebitarikwinganisa njuma nari
 oburemeezi nk'omusheenyi n'amabaare nari oburo n'omweziga nookoresa
 akacencuzo. Yaacencura esaano yaabonera. RT: okucencura.
 okucencuka, okucencurira, okucencuza, okucencurwa
okucenena [okucenena] g. Okugyegyena. Abanywi b'omuramba tibarikukunda
 kugucenena.
okucenka [okucenka] g. Amaarwa kuba enkyenku. Amaarwa ago gaguze kare,
 gaagumaho nigaza kucenka.
okucenkura [okucénkura] g. Okushishikara kw'eky'okunywa ahabw'okutuuraho
 munonga, kikahuubwamu ensha nari obunuzi. Waragi mbi ecenkura obwengye.
okucenkuuza [okucenkuuza] g. Okugyegyenuza nari kucenca omurera ogwaba
 gutsigaire omu bikanja. Yaacenkuuza amaarwa ge.
okucenura [okucenura] g. Okugura ebintu ebibaire bikuzire reero
 okabigaruzaho. Eriizooba yaaza omu katare yaayecenura.
okucenyacenyuka [okucényacenyuka] g. 1) Okuhurira obusaasi bwingi omu
 mubiri nk'ou bahondahonzire. Abugaine abashuma baamuteera kandi
 baamwekoreza ebintu bingi, hati weena naahurira acenyacenyukire.
 2) Okutsya munonga kw'emisinga ekatandika kwatika ahonaaho. Ayokize
 emisinga ye omuriro gwaba mwingi yaacenyacenyuka.
okucenyuka1 [okucenyuka] g. Okuhendeka nari kuhaguka kw'ekintu
 kiteeteekateekire. Yaagwa omu kiina atakireebire yaacenyuka okuguru.
okucenyuka2 [okucenyuka] g. Okwotsya munonga kw'ekyoma kikatukurikana
 ahabw'omuriro. Omuheesi abaire naayotsya ebyoma byona byacenyuka
 arikuza kubihonda.
okucereba [okucéreba] g. 1) Okugira omucereenyi kw'ebyoma namunonga
 waakiraaza aheeru. Omuhoro gwangye gutairwe enjura gwacereba.
 2) Okwiragura kw'amaino, ahabw'obutagakuuba. Omugurusi aine amaino
 gacerebire.
okucerembura [okucerembura] g. reb: OKUCECEMBURA km: okucecembura.
okucicina [okucicina] g. Okurya obushiisha bw'oburo bukiri bubisi.
 Yaacicina orushiisha rw'oburo.
okucimbagira [okucímbagira] g. Okutongana n'omuntu okagyenda oine
 ekiniga. Ku yaaheza kurwana na iba, yaacimbagira mpaka ataahire.
okucoboya [okucóboya] g. Okuhendagura enkaiga z'ebihimba z'okuteekwa.
 Yaacoboya enkaiga z'okuteeka omu kijamba.
okucokomba [okucókomba] g. Okugyenda nk'ohendekire, orikuheenyera
 nk'ow'omunyugu. Yaaruga omu katare naacokomba.
 okucokomboka, okucokombera gyer: OKUTEERERA.
okucokora1 [okucókora] g. 1) Okutimba ekiina nka mwaba nimuronda
 eby'obuguzi by'omu itaka nk'efeeza. Baaba nibacokora omu kishaka
 ky'abandi, baabakwata. 2) Okushonda ekintu kw'ebinyonyi nk'enkoko,
 yaaba neerya. Enyawaawa neecokora omu byondo erikuronda eminyongororwa.
 okucokorwa, okucokoresa, okucokorera
okucokora2 [okucókora] g. Okushaarira n'okushara kw'amaarwa na munonga
 agareire ekitega. Bamuhaire amaarwa g'entara yaaganga ngu noobwo bamuhe
 agarikucokora.
okucompana [okucompana] g. Okutongana n'omuntu mukagambirana ebigambo bibi
 ebirikushaasha. Bakaraara nibacompana bwasheesha.
okuconca [okucônca] g. 1) Okucwanyaguza ekintu. Abahingi batakabibire
 oburo, babanza kuconca amasinde. 2) Okuteera ekintu nari omuntu
 okamunozya. Enjura yaabashanga barikusheenya yaabaconca.
 okuconcera, okuconcwa, okuconcesa, okuconcana
okuconcoboza [okuconcoboza] g. 1) Okuba omworo nari okuhwebwaho byona
 ebi oine. Ente ze zoona zikahwaho yaaconcoboza. 2) Okukura kw'ekintu
 kikahika aha kucwanyagurika kikahwaho. Egaari ye agivugiire emyaka
 miraingwa, hati yoona ehikire aha kuconcoboza.
 okuconcobora, okuconcoboka
okucondooza [okucóndooza] g. Okubuuririza nari okurondereza aha bintu
 haaba hariho eki orikwenda kumanya. Bakasiiba nibacondooza ahari ba
 mbega gyer: OKUPEEREREZA.
okuconya [okuconya] g. Ekikoresibwa omu muguutuuro okuconya enaama
 okuhanuura kw'ekihama. Bakeerundaana hamwe baaconya enaama y'okumwita.
 okuconya-enaama [okuconya-enááma] kb. Okuhanuura n'ondi omu mubonano
 eky'okukora. Bakuru be nibo baaconyire enaama y'okumwita.
okucooboora [okucooboora] g. Okushoboorora ekintu nookoresa ebigambo
 by'amakuru geesherekire nka "okucundira kamena"; ekirikumanyisa okugira
 obwesigye, n'ebindi. Omushaija ogwo naakunda kucooboora.
 okucooboorera
okucoocooba [okucóócooba] g. Okugyenda mpora orikushooba otarikwenda
 ngu bakureebe, orikugyenda noobundabunda. Omushuma yaagyenda
 naacoocooba arikurengyera omu rutookye.
 okucoocoobera, okucoocoobesa gyer: OKUCEECEEBA.
okucoocoora [okucóócoora] g. Okutemagura enku nari enyama okaihamu
 obucweka bukye bwingi. Twaba turikucoocoora amataagi g'omuti.
okucoocooza [okucoocóóza] g. Okugamba kw'omuhiigi arikwenda ngu
 aheereze embwa amaani reero ajumbure enyamaishwa eyaaba eyesherekire
 ngu agicumite. Abahiigi baaraba omu nkande y'ahakwitu nibacoocooza.
okucooga [okucooga] g. 1) Okutematema ebintu nk'enyama omu bucweka
 bwingi. Yaasiiba naacooga ebiti by'okwotsya amakara. 2) Okwiruka
 okaruga omu mwanya, okaza omu gundi. Ku yaareeba abantu yaacooga.
okucooka [okucooka] g. Okutoorana ekintu kirungi omu bindi
 n'okwegyendesereza. Obu waareeba abahingi baacooka embibo, amahinga
 gaahika.
 okucookwa, okucookyera, okucookyesa
okucookoora [okucookoora] g. Okuteganisa omuntu okaguma noomurahura
 ngu murwane. Abariisa nibasiiba nibacookoorana. km: okucookooza.
 okucookooza
okucookyeza [okucookyeza] g. Okutwara ebintu by'abandi bwesherekye,
 okabimaraho byona. Abashuma bakatwiba, baatucookyeza.
okucoya [okucoya] g. Okuhayira ekintu nari omuntu yaaba aine eki
 akukoreire. Mbashangire omu kirabo barikuncoyera.
 okucoyesa, okucoyera, okucoywa
okucuba [okucuba] g. 1) Okukora nari kutwaza mpora. Ka mwacuba haabaho
 ki? 2) Okucureera kw'omuntu obaire aine emicwe mibi nk'okutongana,
 okurwana, okuteganisa abandi, n'ebindi. Oburwani bwe bukamuhwa yaacuba.
okucubinkana [okucúbinkana] g. 1) Okuzongorekana kw'amaizi, amaarwa,
 obushera, n'ebindi, byaba biri omu kintu bitaijwiremu haza haine
 okyekoreire. Yaayekorera ekitega ky'amaarwa gaagyenda nigacubinkana.
 2) Okubira kw'amaarwa nari ekindi kintu kikabimba eifuro. Amaarwa gaaba
 nigacubinkana.
 okucubinkanira, okucubinkanisa
okucubura [okucúbura] g. Okushuka ekintu nk'amaizi omu nyungu omurundi
 gumwe. Amaarwa goona baagacubura omu bwato.
okucubya [okucubya] g. Okuta ekintu nk'omutwe gw'orureere, ekishansha
 n'ebindi omu bintu ebi oteekire okaguma nookitamu nookihaamu ngu
 bitabira bikaatika. Twashanga naacubya omu bihimba.
okucucuka [okucúcuka] g. Okwegarukamu okareka ebibi ebi otwire nookora.
 Akaza omu iramizo yaacucuka ebibi bye.
 okucucukira, okucucukisa
okucucuma1 [okucucuma] g. Okuhurira emishonga omu kicweka ekirwaire haaba
 hariho nk'ekizimba nari ekironda kirimu amahira. Ekironda kiraire
 nikimucucuma.
 okucucumwa, okucucumira, okucucumisa
okucucuma2 [okucucuma] g. Okuhondahonda ekintu nk'entura nari ebihimba ngu
 bibe emboga. Yaaba ariyo naacucuma ekicumbe.
 okucucumisa, okucucumira, okucucumwa gyer: OKUSHOTA.
okucucuza [okucúcuza] g. Ekintu kukura kikaba kiraingwa munonga. Eishokye
 rye ryona hati ricucwize.
okucuga* [okucúga] g. Omushaija kuteerana n'omukazi. Bakabashanga
 nibacuganira omu rutookye. RT: okucuga.
 okucugana, okucugwa, okucugisa, okucugira gyer: OKUSHAMBANA.
okucugura* [okucúgura] g. Okunia amazi* g'amaizi kw'omuntu nainga
 enyamaishwa. Omwana we naacugura. RT: okucugura.
 okucuguza, okucugurira gyer: OKWIRUKANA.
okucugusa [okucugusa] g. Okutigita ebintu ngu bijwanganye gye. Maama
 yaacugusa eby'okurya ngu bisye juba.
okucuha [okucuha] g. Okunuuka ahabw'oburofa namunonga waayeneera.
 Omusinzi yandabaho arikucuha, kakye ntanake.
okucukuka [okucukuka] g. Okurimuka kw'omwanya, hakazaho ekiina.
 Baaziniraho, hacukuka.
okucukumura [okucukumura] g. Okutimba ekiina, noorekyera itaka
 haiguru. Enyamurimi ekacukumura omu rutookye rwaitu.
okucukura [okucukura] g. Okutimba otwina n'ebyara by'engaro. Akame
 kaacukura ah'okuzaarira.
 okucukuza, okucukurwa, okucukurira
okucuma1 [okucuma] g. Okureeberera omwanya nari ekintu ngu kireebeke
 gye. Yaaza kucuma omu kiteekyero. gyer: OKUBONEZA.
okucuma2 [okucuma] g. Okuronda omuhanda gw'okukoreramu ekintu. Bakacuma
 munonga enaama y'okumwita, kwonka yaakimanya batakamwitsire.
okucuma-enaama [okucuma-enaama] g. Okukora ekintu bwesherekye. Abashuma
 bakacuma enaama y'okwiba esente.
okucumanga [okucumánga] g. Okukora ekintu munonga nk'okuteera omuntu
 okamunozya. Mwana baamucumanga kibooko!
 okucumangira, okucumangwa, okucumangisa
okucumangirira [okucúmangirira] g. Okwigatira ekintu munonga.
 Yaacumangirira eitaka ngu enyomyo z'enju zihame.
okucumba [okucumba] g. Okushohoza omwika kw'omuriro. Abantu bakabanza
 kureeba omwika nigucumba omu kifuuha, ku baagiire kuhikaho baashanga
 kyona kyakwatsirwe omuriro.
 okucumbuuka
okucumbacumba [okucumbacumba] g. 1) Okuhiika kw'enjura. Obu ebicu
 byayecumbacumba, enjura eri haihi kugwa. 2) Oku orikwehurira waaba
 nooyenda kurwara. Omushwija guriyo nigumucumbacumba, twaza kumutwara
 omu irwariro.
okucumbagira [okucúmbagira] g. Okuribata nooheenyera, ekigyere
 kitarikuhika gye ahansi ahabw'obusaasi nka waaba ohendekire nari
 orwaire ekigyere. Akacumitwa ihwa, naagyenda naacumbagira.
 okucumbagiza
okucumbata [okucumbata] g. Okwigatira ekintu ngu kihame. Omwombeki
 yaacumbata ebikondo by'enju n'ebidongo.
okucumbatirira [okucúmbatirira] g. koz: KI. 1) Okuribatiirira ekintu ngu
 kihame nari kinogye. Yongyera ocumbatirire obudongo obwo, tibwanoga.
 2) Okuza ow'ondiijo emirundi mingi. Bakamucumbatirira munonga yaarugaho
 yaikiriza kushashura esente zaabo.
 okucumbatirirwa, okucumbatirisa, okucumbatiriza
okucumbeeka [okucumbeeka] g. Okushutama okahunama okareeba abantu kubi
 otabafiireho. Baamuteera yaaza omu karugu yaacumbeeka.
okucumbiika [okucumbiika] g. 1) Okuhinga orugyezi okarutsiga rwagati.
 Orugyezi oru yaaba yaatandika, yaarucumbiika. 2) Okutuura ahantu kumara
 omwanya mukye. Orugyendo rubaire ruraingwa yaacumbiika omu muhanda.
 okucumbiikira, okucumbiikwa
okucumbuuka [okucumbuuka] g. Okuza ahaiguru kw'omwika. Bakaba bari omu
 ihamba baareeba omwika nigucumbuuka, baamanya ngu hariyo abantu.
 okucumbuukira, okucumbuukisa
okucumika [okucúmika] g. RT: okucumika. 1) Okuhemba omuriro. Yaaba
 ariisize yaacumika omuriro gwakwata ekishaka kyona kyasya. 2) Okureetsa
 enyungu etarimu taabe. Etaabe ku yaabuzire, yaaba ow'okucumika enyungu
 yonka.
 okucumikira, okucumikwa, okucumikisa
okucumita [okucúmita] g. RT: okucumita. 1) Okutsimba ekintu kishongoize
 nari ekiine obwogi omu kindi kintu. Yaamucumita ekiti omu riisho.
 2) Okucumita eriisho: Okureeba kubi ekintu okakihamya eriisho nari
 okakiteera ekitsyori. fum: Okucumita akati omu mpazi. Kandinde ehweyo
 akacumita omukira. Ahu Nkore yaacumita akaara, tigabura kureetwaho.
 okucumitira, okucumitisa, okucumitwa
okucumunkuza [okucúmunkuza] g. 1) Okucumura nari okwiha omu mahega
 oruku ruriho muriro. Yaaba ateekire amate yaashanga nigabira,
 yaacumunkuza enku. 2) Okureebuuza omuntu munonga orikwenda kumanya buri
 kimwe eki yaakora. Reka kuncumunkuza, naanye nyine obwengye nka iwe.
 3) Okurabya orwiguzo omu rushekye rw'enyungu.
okucumura1 [okucúmura] g. Okukora ekihagaro nari enshobi. Omukazi we
 akacumura obu yaatema iba omukono.
 okucumurira
okucumura2 [okucumúra] g. Okwiha oruku omu muriro. Gyenda ocumure enku omu
 mahega, eby'okurya byasiriira. RT: okucumura.
 okucumurwa, okucumurira, okucumurisa
okucuna [okucuna] g. Okuganzya omuntu yaaba aine eki yaakora. Omwana
 baamucuna yaarira.
 okucunaguza
okucuncubara [okucuncubara] g. Okuba otaine maani, oyeinamiriire oine
 obujune. Omukazi yaarwara yaacuncubara.
okucuncumura [okucuncumura] g. Okushuka ahantu ebintu ebiri omu kindi
 eky'amaraka makye emirundi mingi. Yaacuncumura amaizi gangye goona,
 yaagaata.
 okucuncumurira, okucuncumurisa, okucuncumurwa
okucunda [okucûnda] g. 1) Okutigita amate omu kishaabo, orikwenda
 kwihamu amajuta. Baasiiba nibacunda amajuta. 2) Enyamaishwa nk'embwa
 kuzonguza omukira. Embwa yaacunda omukira yaareeba mukama waayo.
 3) Okuzongoza ekintu nk'ekisisi waaba nookyozya nari orikwenda ngu
 ebirimu biragare. Yaacundagura enkaaya atairemu amabaare ngu ebonere.
 okucundisa, okucundwa, okucundagura, okucundira
okucundana [okucundana] g. Okuzaanisana kw'abakundaine (omushaija
 n'omukazi) omu kishengye kyabwo, obwo buri omwe naahiisiriza mugyenzi
 we. Naashanga nibacundana, baitwa enshoni.
 okucundanisa, okucundanira
okucundikana [okucúndikana] g. 1) Okuzongorekana kw'ekintu ekiri omu
 muringo gw'amaizi kyaba kiri ekitenga aha mutwe gw'okyekoreire. Amaizi
 agu ayekoreire gariyo nigacundikana omu nyungu. 2) Okuza oku n'oku.
 Baitu ku waacundikana waaba ki?
 okucundikanira, okucundikanisa, okucundikanwa
okucunduura [okucúnduura] g. Okuha omuntu omubazi nari ekindi kintu
 nk'amate orikumuvunuura bwanyima y'okunywa obutwa nari ekindi kintu
 ekirikwita. Obu yaanywa obutwa, bakamucunduuza amate.
 okucunduuka, okucunduurira, okucunduuriza, okucunduurwa
okucunga [okucunga] g. Okubuza omuntu obusingye nka yaaba naakora
 omwemerereire noomuragiiza. Eriizooba naakora nibancunga ryarenga.
 okucungisa, okucungira, okucungwa
okucungika [okucúngika] g. Okutunguura eisinga rimwe ry'obwato obwo
 ogyendereire kugyegyena amaarwa agasigaire omu bikanja. Ku baacungire
 obwato baatahamu enjoga ibiri z'amaarwa.
 okucungikwa
okucungira [okucúngira] g. 1) Okuzibira ekintu nk'amaizi kutoora ahu gaaba
 nigatoora. Amaizi gabaire nigataaha omu nju, baateeraho kugacungira.
 2) Okugyegyena amaarwa baaheza kutaha. Omugurusi baamutsiga naacungira
 amaarwa, baija.
 okucungirwa
okucungura [okucúngura] g. RT: okucungura. 1) Okwiha omuntu nari ekintu
 omu kabi nainga omu buremeezi. Munyaanya bakamucungura baamwiha omu
 nkomo. 2) Okushashura eibanja okeegaruriza omusingo. Esente ezi
 yaagurize omu kibanja kye, nizo zaacungwire emotoka ye baitu bakaba
 bagitwaire.
 okucungurwa, okucunguza, okucungurira gyer: OKUJUNA.
okucunka [okucunka] g. Okuteeka eby'okurya bikahwamu amaizi bikasiriira.
 Akagyenda aha iziba yaatsiga eby'okurya aha mahega byacunka.
okucunkunya [okucunkunya] g. Okwongyera amaizi omu by'okurya ngu
 bitasiriira. Eby'okurya byaba byatandika kusiriira, munyaanya yaija
 yaabicunkunya.
okucunyiirira [okucunyiirira] g. Okunyirira nari kwengyegyeta kw'ekintu
 nka waakisiiga amajuta maingi. Yaayesiiga amajuta maingi, weena
 naacunyiirira.
okucunza [okucunza] g. Okubura kushoboororera omuntu akaguma naija
 noomuragaanisa kwonka otarikuhikiiriza eki mwaragaana. Bakamucunza
 ahabw'omurimo, yaarugaho yaayereeza.
okucura [okucúra] g. Okurira munonga ahabw'obusaasi nari obwoba haagira
 ekyakukanga. Akacura munonga obu omwana we yaafa. RT: okucura.
 okucurira, okucuza
okucuraanura [okucuráánura] g. 1) Okuhindura ekintu okakiiha omu kyaba
 kiri okakita omu kindi. Mwana 'we curaanura obwo buro, ondeetere
 ekiibo. 2) Okuta orusiika omu nju rw'okucwamu ekishengye ekyaba kiri
 kimwe bikaba bibiri. Naashanga enju yaamazire kugicuraanura.
okucuracurira [okucurácurira] g. Okukoresa ekintu omu mwanya gw'ekindi
 eki waaba nooyenda. Akashanga byona byahwireho, yaacuracurira aha
 kicoori.
okucuracuza [okucurácuza] g. Okwijutsya omuntu enaku ei yaarabiremu.
 Tinyenda kugarukayo ahabw'okuguma nibancuracuza.
okucuragura [okucúragura] g. Okuzongoza ekintu okitairemu amabaare
 nari omusheenyi waaba nookyozya omunda ngu harugyemu oburofa. Yaasiiba
 naacuragura ebisisi.
 okucuraguza, okucuragurira, okucuragurwa
okucurama [okucúrama] g. 1) Okurambira ahantu ow'ekibunu hakatunguuka
 kukira ow'omutwe nari ahu amaguru gashemereire kuba gari okaba niyo
 waata omutwe. Bakabyama bacuraami bwasheesha. 2) Okugwa eiraro; omuntu
 akatandika kugamba ebitakwatiraine. Omwishiki ogu acurami obwongo.
 3) Okuhinduka kw'eishokye ahabw'endwara nka mutuku, nari ahabw'okunywa
 amaarwa maingi. Eishokye rye ricurami ahabw'okunywa waragi.
 okucuramira, okucuramisa, okucuramuura
okucuramirirwa [okucúramirirwa] g. Okuburwa obusingye, okashobangirirwa.
 Owaabo boona bakacuramirirwa nyina ku yaafiire.
okucuramuura [okucúramuura] g. Okureebesa ekintu omu buryo bwakyo
 ekyaba kicurami. Irooko ocuramuure enyungu egyo etaatika.
 okucuramuurwa, okucuramuuza
okucurangura [okucúrangura] g. Okuhindura ekintu nk'amaizi noogata omu
 kindi. Yaatsigara naacurangura obushera.
okucuranzya [okucuránzya] g. Okuganzya omuntu nari okuhindahindura
 ekintu nookitooza oku n'oku. Omwana waamucuranzya orikumutumaguza.
 Yaaba naababiira oburo, arikuguma naabucuranzya.
okucureera [okucúreera] g. Okutebeekana kw'ekintu kikaza omu buteeka, nari
 okuhunama kw'omwana owaaba naarira. Omwana ku yaahikire ahari nyina,
 yaacureera. RT: okucureera. fum: Obucureezi bw'entaama, tibugizibira
 kwona.
 okucureerera, okucureeza
okucurembukana [okucúrembukana] g. Ebintu kurabanamu obwo
 birikurahukiiriza n'amaani nk'enjura yaaba neeza kugwa ekaija n'amaani
 maingi. Enjura y'eihunga ekacurembukanisa ebintu, twashoberwa.
 okucurembukanira, okucurembukanisa
okucuriirira [okucíriirira] g. Okugambisa eihari ku ekintu ekya mutaahi
 waawe ekiri nk'ekyawe kiboneire kukira ekyawe.
okucurika1 [okucúrika] g. RT: okucurika. 1) Okureebesa omutwe gw'ekintu
 ahu ekibunu kyakubaire nikireeba, butari buryo bwakyo. Omwana
 baamureeta bamucurikire. 2) Okubeiha nari kugambira omuntu ekitari kyo,
 haza okimanyiise. Akacurika nyina yaamuha esente nyingi.
 okucurikwa, okucurikisa, okucurikira
okucurika2 [okucúrika] g. Obushera nari amaarwa kushaarira. Obushera
 bwacurika.
 okucurikira, okucurikisa, okucurikwa
okucurika3 [okucúrika] g. Okuhaanisa amajuta n'ekindi kintu. Obunaku
 bwingi, Abakiga nibakira kucurika eby'okurya. koz: KI.
 okucurikwa, okucurikisa, okucurikira
okucuringanya [okucúringanya] g. reb: OKUKIRIGIITA
okucurinkanisa [okucúrinkanisa] g. Okurambika ebintu bibiri ahantu,
 omutwe gw'ekimwe gukaza ahu ekibunu ky'ekindi kiri. Ku yaaza kubaga
 enju, emingo yaazicurinkanisa.
okucurira [okucúrira] g. Okuteera omu ngaro. Abaana boona nibacurira omu
 kibuga.
okucuriza [okucúriza] g. Okurabya orwoya omu minwa ebumbire hatsigaireho
 akaanya kakye, rurikugamba n'eiraka rishongoize. Omushaija ogwo
 akuzire, kwonka naakunda kucuriza munonga. koz: KI.
okucurucumba [okucúrucumba] g. 1) Okugyenda buguru butakora hansi,
 orikubwerabwera. 2) Okwiragura munonga. Omushaija we naacurucumba.
okucurucuubya [okucúrucuubya] g. Okubonabonesa omuntu okamubuza
 obusingye, okamuremesa kutunga eki yaakutungire. Baitu obu oncurucuubya
 oti, nkakukorera ki?
okucuruura [okucurúùra] g. 1) Okubyara embibo omu nyanja z'amakoome,
 orikugyenda noohinga aho honka ahu orikwenda kuta egyo mbibo. Entabire
 y'emondi, baagicuruuramu ebicoori. 2) Okwata ekintu ahansi,
 okigyendereire. Amaizi agu baaba baataha, yaagazaho yaagacuruura.
okucuruza [okucuruza] g. 1) Okushuka amaizi omu kintu kihango hatariho
 ekigatangire. Omukazi yaacuruza amaizi omu nyungu. 2) Okusheneneka
 kurungi kw'amaizi. Abaaba nibaza kwambuka, baashanga amaizi nigacuruza
 omu mugyera.
okucuucuubya [okucúúcuubya] g. Okucumbatirira omu mwanya ahu otegiire
 ekintu ngu kitaahe omu mutego. Bariyo nibacuucuubya enshonzi omu maizi.
okucuucuura [okucuucuura] g. Okwirukangisa amaani omucuucu gukeereera.
 Ente zairukanga munonga, zaacuucuura.
 okucuucuuza, okucuucuuka, okucuucuurira
okucuuha [okucuuha] g. Okunyampa. N'abantu bakuru nibacuuha? Waahemuka.
okucuuka [okucúùka] g. Omwana kuruga aha ibeere. Omwana akamucuutsya,
 takyonka.
 okucuukira, okucuutsya
okucuukuuka [okucuukuuka] g. 1) Eitaka kuhwamu orwezo. Eitaka rye
 hati, rikacuukuuka. 2) Ekijwaro kuhwamu eibara, amaani n'omukoba,
 ahabw'okukijwara munonga. Esaati ye agijwaire munonga, yaacuukuuka.
okucuukuuza [okucuukuuza] g. 1) Okufuuza nari kuronda ekintu omu bintu
 bingi. Baacuukuuza enju yaabo barikurondamu embundu. 2) Okukama nari
 okwonka eibeere ritarimu mate nari mashereka. Enyana gitware ecuukuuze
 obundi ekaagira eki yaihamu.
okucuumeera [okucuumeera] g. Okwimukyera kw'ekintu ahabw'ekyoya nari
 ekiniga.
okucuutiira [okucuutiira] g. Okukora ekintu emirundi mingi. Omushuma
 baamucuutiira amasasi.
okucuya [okucuya] g. Okwetwara nari okwekurura omu bintu ebi orikukora.
 Yaacuya ahabw'oburuhe.
okucuza [okucúza] g. Okugamba eiziina ry'omuntu owaafiire omu maisho
 g'omunyabuzaare we. Abaire naarira naacuza nyinenkuru owaafiire kare.
okucwa1 [okúcwa] g. RT: okucwa. 1) Okutaho omuhendo gw'ekintu. Ente
 akagicwerera omuhendo gw'ahansi. 2) Okuheza nari okumara ekintu
 nk'omukyeeka. Omukyeeka gwe yaagucwa. 3) Okutoroka. Ente yaacwa kuruga
 omu rugo. 4) Okusharamu nari okuronda obwengye nainga omuhanda ogu
 oraakoremu ekintu. Yaacwamu kutoroka omu ka akagyenda.
 5) Okuribatiirira ahantu hakarugaho hakaba omuhanda. Bakacwa omuhanda
 omu misiri ye. 6) Okusharamu orubanja. Orubanja rwe nibwo baarucwa.
 7) Okureeta eshande kw'ebitookye, ebyaba nibinyuukwa. Ebitookye bye
 nibwo byacwa. 8) Okwotsya ekintu kikahwaho kikaba omuyonga. Naatsiga
 omuriro gwacwa. 9) Okucwa-obwogi. Ekikwato nk'efuka kutoora obwogi
 ahabw'okukoresibwa. 10) Okucwa-ebiminyi. Omucuuzi kugira ebishaju.
 okucwisa, okucwera, okucweka
okucwa2 [okúcwa] g. Okubinga omuntu nari ekintu mukataanira kimwe.
 Omutabani bakamucwa omu kika ahabw'okwiba.
 okucwibwa, okucwisa, okucwera
okucwa3 [okucwa] g. RT: okucwa. 1) Okwiha ekicweka ky'ekiti, ekishaka
 nari ekijuma ahu kikwataire. Yaaza kucwa amapapaari. 2) Okureka kukora
 ekintu eky'omuntu amanyiriire. Akacwa kunywa amaarwa.
 okucwa-enshuri Okwoma nari okucweka kw'enkundi y'omwana ekaragara.
 Omwana we, yaacwire enshuri?
 okucwabugufu gut. Okufunza oburaingwa bw'ekintu nk'orubazo, orugyezi,
 n'ebindi. Enjura ku yaagwire orubazo yaarucwa bugufu.
 okwecwabugufu gut. Omuntu kutwaza mporampora. Akeecwa bugufu, mukama we
 yaamugabira enyana.
okucwa-akanigo [okucwá-ákanigo] kb. Okukonoka kw'ekitookye kikiinama,
 kikaguma nikizeereera. Omuyaga gwarabaho, emitumba ye yaacwa-akanigo.
 koz: amakuru g'omuguutuuro.
okucwa-amabaare [okucwá-ámabaare] kb. Okutigitira nari okushungurira
 ebihingwa by'enjuma nk'aha ntaara orikubyera, waaba nooyenda ngu
 birugyemu amabaare. Oburo obu naacwa-amabaare, obe nibwo waasa. gyer:
 OKUSHUNGURA.
okucwa-amaizi [okucwa-amaizi] kb. Okuta amaizi maingi omu ky'okunywa.
 Obushera waabucwa-amaizi. gyer: OKUFUNGURA.
okucwabagura [okucwábagura] g. Okucwanyagura ekintu okakiihamu ebicweka
 bingi. Omwishiki naamushanga naacwabagura enku.
okucwa-busha [okucwá-busha] g. Okugaya omuntu okamutwaramu nk'otaine
 bwengye. Ishe yaamucwa-busha.
okucwacwana [okucwácwana] g. Okubaganisamu ekintu ebicweka bingi.
 Naamushanga n'abatabani, nibacwacwana ekibanja kyabo.
okucwa-ekizaire [okucwá-ekizaire] kb. (Omushaija) Okubyama n'omukazi
 omurundi gw'okubanza, yaaba aherize kuzaara. Omukazi akashambana aheeru
 iba atakamucwire-kizaire, baamubinga. RT: okucwa-ekizaire.
okucwa-encuro [okucwá-encuro] g. Okukorera eby'okurya. Yaaza kucwa-
 encuro.
okucwa-engingo [okucwá-engingo] kb. 1) Okutandika kugira engingo aha
 mpimbi kw'ebihingwa nk'oburo nari omugusha. Oburo bwe bwatandikire
 kucwa-engingo. 2) Okukora n'omuntu w'omugara, akakucwa omujinya.
 Akahinga n'omuramukazi, yaamucwa-engingo.
okucwa-engondo [okucwa-engondo] kb. Omushaija kubyama n'omukazi we
 omurundi gw'okubanza akamutoora. Omushaija owaamucwire-engondo akafa,
 ou arinawe n'owaamuhungwire.
okucwa-engure [okucwá-engure] kb. Okwiha abantu omu buremeezi,
 okabacungura. Ogu mushaija yaashanga nibaza kusya, yaacwa-engure.
okucwa-enshusha [okucwa-enshúsha] kb. Omurundi gw'okubanza ogu omwishiki
 arikuteerana n'omushaija. Obu yaacwa-enshusha, akajwa munonga. koz:
 amakuru g'omuguutuuro.
okucwa-eryera [okucwá-eryera] kb. Okureeba omuntu nari ekintu. Omwana
 we, tinkamucwaga-eryera.
okucwagacwagura [okucwágacwagura] g. Okucwa nari kutemagura ekintu,
 okakiihamu obucweka bwingi. Enku twashanga yaazicwagacwagwire.
okucwagana [okucwágana] g. Okuba omu muringo gw'okuburaabura okashanga
 otahamiire hamwe, nootoora oku n'oku. Ente zaacwaganira omu iriisizo.
okucwagatsa [okucwágatsa] g. Okuhika rwagati y'ekintu, nari okukora
 ekintu okakihitsya rwagati. Twashanga yaacwagatsa orugyezi, twarubuga
 nawe.
okucwagura [okucwágura] g. Okutema ekintu okakibaganisamu kabiri. Yaaba
 naatema ekishaka, yaabugana enjoka yaagicwaguramu kabiri.
 okucwagurwa, okucwagurira, okucwaguza
okucwamu [okucwámu] g. Okusharamu eky'okukora, nari eky'okugyenderaho.
 Omuri bibiri, noocwamu kiiha? Orukiiko rukacwamu ngu buri ka eheereze
 omuganda. RT: okucwamu.
okucwana [okucwana] g. Okuhingirana n'omuntu buri omwe arikuha mugyenzi
 we omuzizi. Naacwana n'omuhara wanyinento.
okucwanisa [okucwánisa] g. Okukora nari okugyenda jubajuba oine eki
 orikutangurwana nakyo. Yaija naacwanisa ngu enjura etamushangayo.
okucwanuura [okucwánuura] g. Okutuubya nari nari okukora aha kintu
 okatsigaho kikye. Twashanga naacwanuura ebitenga byaitu.
okucwanyagura [okucwányagura] g. Okucwa ekintu, okakiihamu obucweka
 bwingi munonga. Yaacwanyagura omwenda gwe.
 okucwanyagurwa, okucwanyaguza, okucwanyagurika gyer: OKUCACA;
 OKUTAANYAGURA.
okucwanzya [okucwânzya] g. Okuzenzya orugambo. Omukazi ogwo bakamushenda
 ahabw'okucwanzya orugambo.
okucweka [okucwêka] g. RT: okucweka. 1) Ekintu, kutaaguka, kuhendeka
 nari kugutuka aha kindi, hakarugamu ebicweka bingi. Yaacwa akagoye aha
 kiteeteeyi kye. 2) Ekintu kuhwerekyerera, kikafa kitatsigire mbibo,
 kikahweraho kimwe. Ekihambo kye kikacweka. Oruganda rwabo rukacweka.
 3) Okurekurana kw'ekintu waakitamu amaizi maingi. Obushera bwacweka
 titwine nkomba y'okumuha.
 okucwekyera gyer: OKUGUTUKA.
 okucwekacweka Omuntu kuhurira ataine maani, engingo zoona nizinuriira.
 Anyweire amaarwa weena naahurira acwekacwekire.
okucwekanisa [okucwêkanisa] g. Okuruga orubaju rumwe nk'orw'enkuuto,
 enyanja nari omugyera okaza aha rundi. Omwana akatomerwa motoka,
 naacwekanisa orukuuto. RT: okucwanganiza.
okucwekyerera [okucwékyerera] g. Okuhwerekyerera kw'ekintu. Eka yaabo,
 ekacwekyerera yaahwaho.
 okucwekyereza
okucwendeeka [okucwendeeka] g. Okutwara ekintu nari omuntu nk'ow'ahansi
 munonga. Nibacwendeeka omukazi waabo, bamutwaramu nk'otaine bwengye.
okucwera [okucwêra] g. Okuhuuha amacwante gakaruga omu kanwa gakeeshuka
 ekintu nari omuntu. Ku yaamujuma, yaamucwera.
 okucwerana, okucweraguza
okucwera-esaano [okucwéra-esaano] gut. Okugamba munonga waaba nootongana.
 Bamwonesiize emikamba, yaija naacwera-esaano.
okucweregyerera [okucwéregyerera] g. Okutereeza ekibunu nari omutwe
 gw'ekintu nk'enkoni nookitema nainga nookishara. Yaacweregyerera enkoni
 ye.
 okucweregyereza
okucwererana [okucwérerana] g. Okuteera otushushani nari okuta amabara
 aha kintu namunonga omwenda. Yaasiiba naacwererana esaati ye.
okucwererera [okucwérerera] g. Okukoresa omuriro kwotsya omu mbaju
 z'omwanya kugurinda kukwatwa omuriro namunonga omugongo.
 okucwerererwa, okucwerereresa
okucweza [okucwêza] g. Okuraguza nari okubuuza omufumu ekintu orikwenda
 ngu oyetegyereze. Akaza omu bafumu kucweza ekyaitsire omwana we.
okucwijura1 [okucwijura] g. Okwiha aha muntu ebijwaro bye n'ebintu bye
 byona ogyendereire kumwinaza. Akabugana abashuma baamucwijura.
 okucwijurira, okucwijurisa, okucwijurwa
okucwijura2 [okucwijura] g. Okucurira omugabe yaaba afiire. Omugabe
 afiire boona baaza kucwijura. koz: orurimi rw'ekikari.
okuduuma [okuduuma] g. Okuragiira omuntu n'amaani ngu akore ekintu.
 Yaabaduumira ngu baze kuhinga.
okufa [okúfa] g. RT: okufa. 1) Okuhwamu omwitsyo kw'ekintu ekiine
 amagara kikakaba. Akarwara munonga yaahika aha kufa, atakibaasa
 kugamba. gyer: OKUTWARWA. 2) Okusisikara kw'ekintu. Amate gafiire,
 takibaasa kuganywa. 3) Okuruga omu buteeka kw'ekintu nk'eshaaha nari
 ekiiruka kikareka kukora. Emotoka ye ekafa ari aha rugyendo,
 yaarushazamu. 4) Okuteeraho munonga kureeberera omuntu nari ekintu.
 Bakatsiga baamuhana ngu aine kufa aha mwana atakakozire kintu kyona.
 5) Okubura kwera kw'omusiri. Akahinga ebitakuri, byafa. fum: Ah'okufa
 ohemuka. Abatafiire tibabura kureebana. Eky'okufa hati, ofa nyentsya.
 okufeera, okufeerwa
 okufa-omutima g. Okubura oburyo nari okwetegyereza kw'omuntu. Ku
 yaatandikire kunywa amaarwa, yaafa-omutima.
 okufa-kubi Okutegana nari okufaabiina obwo ogyendereire kutunga
 ekintu. Naafeera-kubi abaana be.
okufaabiina [okufáábiina] g. Okuteeraho kukora ekintu nari kuronda
 ekintu. Twine akafaabiina munonga, omutabani yaarugaho yaaheza
 okushoma. RT: okufaabiina.
okufaafatikana [okufááfatikana] g. Ekintu kubura kuba nk'oku kyaba
 kiteekateekirwe. Esente ze ezi yaabaire atairemu, zikafaafatikana.
 okufaafatikanira, okufaafatikanisa
okufaakara [okufáákara] g. Okusiisikara kw'ekintu, ahabw'okutakifaho,
 nyinakyo kikamufeera busha. Akaza omu mirimo mingi, emisiri ye
 yaafaakara.
 okufaakarira, okufaakarisa, okufaakaza
okufa-busha [okufá-busha] kb. Okwatagurika nari okusiisikara
 kw'ekintu, kikabura omugasho. Enjura yaagwa tutarimu, amaizi goona
 gaafa-busha.
okufandagara [okufándagara] g. Okusiisikara kw'ekintu nari omuntu
 kwefiisa-omutima akeekoresa ebitaine buryo. Ishe ku yaafiire, ebintu
 bye byona byafandagara.
okufayo [okúfayo] g. Okuta omutima aha kintu. Omuntu yaaza kutunga,
 ashemereire kufayo akakora n'amaani. RT: okufayo.
okufeerwa [okuféèrwa] g. RT: okufeerwa. 1) Omunyabuzaare nari
 omunyamukago kufa. 2) Okuba oine ebintu nk'esente, embuzi n'ebindi
 bikabura, bakabiiba nari bikasiisikara. Akaba naashuubura, yaafeerwa
 esente nyingi. 2) Okubura kurya, kureeba nari kutunga ekintu kirungi
 eki waaba oshemereire kutunga. Akafeerwa kureeba omugyenyi, ahabw'okuba
 akaba ari aha ishomero. gyer: OKUSHARUKA.
okufokonkora [okufokónkora] g. Okucumacumita omu kintu kirimu
 omuhengyere nari omwina. Akafokonkora omu mwina gw'obuhura yaihayo
 obwoki.
 okufokonkoza
okufooba [okufóóba] g. 1) Ekintu nk'omuyembe nari eipapaari kuba kyorobi
 waakiimata orikuhurira kitagumire. Eipapaari ryawe, hati ryatandikire
 kufooba. 2) Okuhendera ebireere byomire aha mingo z'aha mutwe gw'enju,
 baaba nibaza kushakaara. Rwakibikindi enju ye akagifoobesa ebireere bya
 kabaragara.
 okufoobagana, okufoobera, okufoobesa
okufoobagana [okufoobagana] g. Ekintu kworooba, kikagira omubiri
 gurikwimatuka. Omupiira gw'engaro, nigufoobagana, nooshusha ngu gurimu
 omwoya mukye.
okufoofooza [okufóófooza] g. Okugamba orurimi orutarikuhurirwa gye
 abandi. Mutabani wangye akafoofooza Orungyereza, abantu boona
 baatangaara.
okufookoora [okufóókoora] g. Okutuunagira nari okuteeraguza
 kw'omutima. Omutima gw'omurwaire gwafookoora munonga, mureetere amaizi.
okufoora [okufoora] g. 1) Okwinika ekintu nk'obuta. Yaaza kufoora obuta,
 bwamucumita. 2) Okwibika ekintu omu ibara erindi kikaba niryo kyatoora.
 Akakwata ekiteeteeyi kye ekya mutare, yaakiibika omu ibara rya kakobe
 hati ni kya kakobe.
 okufoorwa, okufoorera, okufooresa
okufoota [okufoota] g. Okuribatiirira nari kunyuuka ekintu kikakwatana
 kandi kikooroba. Yaafootafoota ebyondo, toine ahu oraarabe.
 okufootagura
okufootooka [okufootooka] g. RT: okufootooka. 1) Okworoba munonga
 kw'ekintu kyaba kitotsire kirimu nk'amaizi. 2) Okwatika kw'ekintu,
 eby'omunda bikashohora. Enyaanya yaazipakira omu kishaho zimigaine,
 zoona zaafootooka.
okufuba1 [okufúba] g. 1) Eby'okurya kukona, bikabura kutsya kurungi.
 Yaatuha ebitookye bifubire. 2) Ekintu kwanga nainga okuremwa kuba
 nk'oku kyaba nikiteekateekwa kuba. Ku biraafube obirugyeho.
 okufubanga, okufubuura, okufubisa, okufubira
okufuba2 [okufuba] g. Okutaho omutima, okugyezaho okafa aha kintu. Ogwo
 mushaija akafuba munonga yaajwara busha kwonka yareeba ngu abaana be
 baashoma.
okufubeeka [okufubeeka] g. Okujumbika ekintu omu muriro nk'omubazi
 guzingire omu rureere nari okutumbika ekintu omu maizi ngu kyorobe.
 Maama afubeekire ebihimba.
okufubeera [okufúbeera] g. Okugarura ebitookye by'emifubeerwa omu rwina,
 okabihanika. Emufubeerwa ei abaire naaza kufubeera, ahikire yaagireka.
okufubika [kufubika] g. reb: OKUSHUBIKA
okufufuza [okufúfuza] g. Okuraba omu mwirima, omurombe, orume nari enjura
 noorahukiiriza. Nkamubugana omu kasheeshe naafufuza.
okufuguta [okufuguta] g. reb: OKUHUGUTA km: okuhuguta.
okufuka1 [okufuka] g. RT: okufuka. 1) Okugira embeho kw'ekintu
 kikafukiirira. Eby'okurya twashanga byafukire, titwabirya. 2) Okuhwa
 omuhimbo nari amaani, okagira enaku n'obusaasi. Ku baamusingire aha
 ishomero, yaafuka.
 okufukiirira, okufukiirirwa, okufukiiriza gyer: OKUTITIRA.
okufuka2 [okufuka] g. Okufuna ebihinzi kuruga omu nyindo. Omwana
 baamugira ngu aze kufuka ebihinzi, babone kumuha eby'okurya.
 okufukwa, okufukira, okufukisa
okufukaana [okufúkaana] g. Okukwatana kw'abantu babiri omu bifuba
 barikukirizana buri omwe arikwenda ngu aikarire mugyenzi we. Abatsigazi
 batandikire omuzaano gw'okufukaana.
okufukama [okufúkama] g. Okutsimba nari kuta amaju ahansi. Ku yaahikire
 omu iramizo, yaafukama. RT: okufukamira.
 okufukamira, okufukamisa
okufukira* [okufúkira] g. Omushaija nari enumi kutaahisa amaani omu nkazi
 yaahika aha kushohoza ebinyaari. Enumi yaatemba enyana, kwonka
 tiyagifukira.
 okufukirwa
okufukumira [okufukumira] g. Okuhagahaga kw'omuntu orikwenda kurira.
 Baamuteera baatsiga naafukumira, baagyenda.
 okufukumirira
okufukunkuka [okufukunkuka] g. 1) Ekintu kugwa ahansi ahonaaho,
 kirikuruga omu kintu ekifunzire. Ebihimba ebibaire biri omu kisisi ku
 baakijuumika, byarugamu nibifukunkuka. 2) Okutoonya nari okuragarwa
 ebintu nk'ebihinzi nainga emiziga. Omwana bamushangire ataine
 kireeberera, weena naafukunkunka ebihinzi.
okufukura [okufukura] g. Okwigura nari okweya eiziba. Shwento yaagyenda
 kufukura eiziba. RT: okufukura.
 okufukurira, okufukurisa, okufukurwa
okufumaguza [okufúmaguza] g. Okuraba omu muhanda gurimu ebishaka
 bikuzire munonga, nari okutoora omu mihanda ei otarikumanya waaba nooza
 ahantu. Yaija naafumaguza, twareeba yaahika aha.
okufumbata [okufúmbata] g. Okuta omuntu omu kifuba okamurenzya omukono
 mwaba mubyami. Akashenda omukazi we ahabw'okwanga kumufumbata. RT:
 okufumbata.
 okufumbatana, okufumbatira, okufumbatwa, okufumbatisa
okufumuka [okufúmuka] g. RT: okufumuka. 1) Ekikwato nk'esafuriya kugira
 ekihengyere ahansi yaakyo. Ekikopo kifumukire. 2) Ekintu namunonga
 amaizi kureetwa ahantu ahu gabaire gatari. Omu kyaro kyaitu
 hafumukiremu enshuro y'amaizi. 3) Eizooba kuturuka nari kureetana.
 Baija eizooba nirifumuka.
 okufumukira, okufumukisa
okufumurana [okufumurana] g. Okubaaga enyamaishwa ekurize, mukashanga
 ekyana omunda. Ente yaangye ei baabaire nibagira ngu n'engumba,
 baagifumurana.
okufumura-orugo [okufumura-orugo] gut. Okuruga omuka ahabw'okukora kubi
 okagyenda. Omuhara afumwire-orugo yaabura.
okufumurirana [okufúmurirana] g. Okureetwa ahu otakubaire nooreetwa.
 N'enki ka noofumurirana ebishengye haabaho ki?
okufuna [okufûna] g. Okufuka ebihinzi. Yaayanga kufuna ebihinzi
 baamuteera.
 okufunira, okufunisa
okufunda [okufûnda] g. RT: okufunda. 1) Omwanya kuba mukye gutarikumara.
 Yaaba aine ebintu bingi byafunda omu kikapa. 2) Okugyema ekintu kutaaha
 omu kindi. Bakafunda ebitakuri omu kiteebo.
 okufundana
okufundikira [okufúndikira] g. RT: okufundikira. 1) Okushweka nari
 okusangira ekintu nk'eby'okurya nainga ekindi kintu ngu kitareebeka. Ku
 baamara kurya, yaafundikira eby'okurya. 2) Okuhendera ekintu nari
 kumara omukoro. Tukashanga nibafundikira omukoro.
 okufundikiza, okufundikirira
okufundirirwa [okufundirirwa] g. Okugira oburemeezi omu kwitsya
 nk'abarwaire b'endwara y'obuhiima. Yaagira ngu naahurira afundiriirwe
 omu kifuba.
okufundiriza [okufundikira] g. RT: okufundiriza. 1) Okwita emihanda
 yoona y'ekintu eki orikwenda kukwata, ngu kitarabaho. Akafundiriza
 enkoko omu nju, yaagikwata. 2) Okuhika haihi n'ekintu. Naababugana
 baafundiriize orugyendo rwabo.
okufunduuka [okufunduuka] g. 1) Okwata eitaka nari okuteguura
 kw'ebimera nk'ebituzi. Ebimuri bye byatandikire kufunduura.
 2) Okurugwaho ekifundikizo.
 okufunduura, okufunduukira
okufunduura [okufunduura] g. 1) Okwiha ekifundikizo aha kintu.
 Yaafunduura eby'okurya, byahora. 2) Omwishiki kutandika kumera
 amabeere. Omwishiki we yaatandikire kufunduura amabeere.
 okufunduuka, okufunduuza, okufunduurwa
okufunfurika [okufúnfurika] g. Okuta ekintu ahantu hafunzire
 orikukigyema. Yaafa kufunfurika ebicoori omu muriro.
okufunga [okufunga] g. Okukoma amatu, ebiboho, nari emiteeko y'ebintu.
 Omukazi abaire afungire emifungo mikye y'obutunguru.
 okufungisa, okufungira, okufungwa
okufungiza [okufungiza] g. Okuhinyiirira ebijwaro byona, okabikwatira
 ahantu hamwe. Akabanza yaayenfungiza, ekiteeteeyi atakashutamire. RT:
 okufungiza.
okufungura1 [okufungura] g. Okucwa ekintu nari okuta amaizi maingi omu
 kintu ekyaba kikwatsire. Yaafungura enkomba y'obushera. RT:
 okufurungura.
 okufunguza, okufungurira, okufungurwa
okufungura2 [okufungura] g. Okuha abantu namunonga abagyenyi
 eky'okunywa. Mubanze mufungurire abantu, abakwe batakaizire.
okufuniza [okufuniza] g. Okushoreza ebihinzi. Naasiiba naafuniza
 nk'omwana.
okufunuura [okufunuura] g. Okutubura*. Baamushanga naayefunuura asinzire.
okufunya [okufúnya] g. 1) Okwebembeza ekintu orikukibinga ngu kigyende.
 Yaafunya embuzi, yaaza kuriisa. 2) Okukuba ekintu, kikeehinya. Ku
 yaahikire aha maizi, yaafunya empare arikwenda kwambuka.
 okufunyira, okufunyisa, okufunywa
okufunyarara [okufúnyarara] g. Okukookoota kw'ekintu. Yaiha esaati ye
 omu shanduukye yaashanga efunyaraire. km: okukanyarara.
 okufunyaraza
okufunyika [okufúnyika] g. Okuzingazinga, okukoma nari okuhendahenda
 ekintu, kikaba kikye. Funyika emyenda, ogite omu shanduukye tugyende.
 okufunyikwa, okufunyikisa, okufunyikira
okufunza [okufûnza] g. Okutuubya nari okucwa ekintu omu bugufu.
 Akamushaba kufunza orubazo rwe. Empare yangye gifunze, ni mpango. RT:
 okufunza.
okufura1 [okufura] g. 1) Okujwanzya ekintu ekirikufuka n'ekirikwotsya
 ngu kihore. Taata yaafura amaizi agu yaanaaba. 2) Okwongyera amaizi omu
 kintu nk'enkomba orikwenda ngu ecwekye nari erekurane. Obushera
 yaabufurisa amaizi mabisi.
 okufurwa, okufurisa, okufurira
okufura2 [okufura] g. Okugyenda omu njura nari omu rume. Enjura
 twagifura twaija.
okufureba [okufureba] g. Okukora efurebe: Okubaaga enyamaishwa, okaiha
 gye enyama omu ruhu okarukoramu enshaho y'okubiikamu nari kutwariramu
 ebintu. Naashanga tatento naafureba omuterere.
okufurika [okufurika] g. Okufurika ekintu ekisiriira. Embwa baagifurika
 ekisiriira ky'omuriro, yaagyenda neemoka.
 okufurikira, okufurikisa, okufurikwa
okufurubutuka [okufúrubutuka] g. Okuguruka omurundi gumwe okairuka.
 Embwa ku yaareeba enjangu yaagifurubutukaho.
okufurufiita [okufurufiita] g. Okuhindahindura ekintu omu buryo
 butarikwetegyerezibwa, nari omuntu kubyama akaguma naayehindagutura.
 Eki kiro ayefurufiitsire munonga.
okufuruka [okufúruka] g. Okuruga omu mwanya nari ekyanga eki otwiremu
 okaza kutuura ahandi. Baatatenkuru itwe, tukashanga baafurukire
 titurabareebireho. RT: okufuruka.
 okufurukira, okufurukwa reb: OKUSHENGA
okufurumuka [okufurumuka] g. Okusya kubi kw'ebitookye by'omu rwina
 ahabw'omuriro mwingi. Ebitookye byangye bifurumukire tindikumanya ahu
 ndaihe amaarwa g'obugyenyi.
 okufurumukisa
okufuruuta [okufuruuta] g. Okuzimba omubiri haaba haine ekyakubaba nari
 ekyakutonera. Ekinyabwoya kyamubaba, yaafuruuta.
okufutana [okufútana] g. Okucwanyagura ekintu n'amaino waaba nookirya.
 Omukaikuru yaafutana enyama, yaayanga kunoga
 okufutanwa, okufutanira, okufutanisa
okufuuha [okufuuha] g. 1) Omuntu kugirira mugyenzi we eihari ou
 orikuteerana nawe yaateekateeka ngu naakunda ondiijo omu muringo ogu
 arikumukundamu. Omukazi naakora ogw'okufuuha. 2) Enyamaishwa kushohoza
 omwitsyo gw'amaani gurikutiinisa. Ente ye y'enumi, neeraara neefuuha.
okufuuhirira [okufuuhirira] g. Okwitirira nari okushukyera ekintu
 nk'ebimera omubazi nainga amaizi. Emotoka ye bagifuuhiiriire,
 yaabonera. Enyaanya nizenda kufuuhirirwa omubazi, zitakakuzire. RT:
 okufuuhirira.
 okufuuhiririra, okufuuhiririsa, okufuuhirirwa
okufuuka [okufuuka] g. Okucweka kw'eishokye nari obwoya hataine
 ekibushazire. Eishokye rye rifuukire. koz: KI.
 okufuukafuuka, okufuukagurika
okufuukura [okufúúkura] g. Okukura nari okureebeka kubi kw'ekintu. Embuzi
 ye ku yaafeeriirwe nyinayo, yaafuukura.
 okufuukuza
okufuuneeka [okufuuneeka] g. 1) Okugumirwa omu kwitsya, nka waaba
 orwaire ekihinzi. Arwaire ekihinzi, weena naafuuneeka. 2) Okwaka kubi
 kw'ekintu nk'enku, zaaba ziri mbisi. Yaateekyesa enku mbisi, zaaguma
 nizifuuneeka.
okufuura [kufuura] g. reb: OKUHAANYA
okufuuta [okufuuta] g. Okwimata ekintu nk'amababi gakacwanyagurika,
 gakarugamu amaizi. Yaamufuutira omubazi, yaagumuheera aha kiganja.
 okufuutafuuta, okufuutira, okufuutwa, okufuutisa
okufuuza [okufuuza] g. Okurondereza nari okucaaka ekintu. Baamufuuza
 baaronda empiiha azi yaibire, zaabura. kom: [< Orungereza. by force].
okugaana [okugáàna] g. Ente kwema etarikuhaka, nari enumi kuremwa
 kwemya. Ente yangye egaanire emirundi mingi. reb: OKUGARUZA
okugaaniira [okugaaniira] g. RT: okugaaniira. 1) Okugamba n'omuntu
 kumara omwanya muraingwa mwine eki murikugambaho. Akabashanga omuka
 nibagaaniira, yaabateera enkuru mbi y'okufeerwa ishe. 2) Omuntu
 kukugambira okareeba ngu eki arikugamba, tarikukimanyisa. Ee! nangwa
 naaba ningaaniira, ti mazima.
 okugaaniirira, okugaaniiza
okugaaniiza [okugaaniiza] g. Okugaruka omu bi omuntu yaagamba nari
 yaakora omu muringo gw'okugaya nari kurahura. Omukaikuru akaba
 naagaaniiza omwijukuru ngu n'omushaija we, kuruga obwo yaamutiina.
 okugaaniizana
okugaanyuura [okugaanyuura] g. Okushanjuura nari kunanuura ekintu
 nk'ekyoma n'amaani, okakitereeza nka kyaba kigondami. Akagaanyuura
 orupanka rwe, rw'egaari.
okugaara [okugaara] g. Okuhanguha nari okujanjamuka kw'ekintu
 kikeerebekyesa nka kihango obwo kirikutiinatiinisa. Embaata ku yaaba
 neeruga omu mahuri, yaija neegaara.
okugaaragaarirwa [okugááragaarirwa] g. Okushoberwa okabura obutooro.
 Akarya empiiha z'abandi ku baamukwatsire, yaagaaragaarirwa.
okugaaruura [okugaaruura] g. Okwiha ekintu aha kindi ekikikwatiireho,
 n'amaani. Yaagaaruura orugaara rw'esafuriya.
okugaashanura [okugaashanura] g. Okutaanuura ebintu bikwataine
 nk'ebyoma. Yaaba yaatandika kubigaashanura, byahendeka.
 okugaashanurisa, okugaashanurira, okugaashanurwa
okugaashuura [okugaashuura] g. Okurya eby'okurya bingi binuzire, nari
 okuriisa ekintu amaani. Baabagaburira enyama nyingi, baagaashuura.
 okugaashuurira, okugaashuuza, okugaashuurwa
okugaaya [okugaaya] g. Okwitsya kubi kw'omurwaire ori kubi munonga kandi
 ori omu busaasi bwingi. Ente ye erwaire neeraara neegaaya.
 okugaayagaaya gyer: OKUGONGA.
okugaba [okugaba] g. RT: okugaba. 1) Okuheereza omuntu ekintu kya
 busha, atakishashuriire. Akamugabira ente y'enumi. 2) Ente kugira amate
 omu mabere g'okukamwa. Ente ye yaarahuka kugaba. 3) Okuha munyaanyoko
 omu mikono ya kishwera nka yaaba naaza kugaitwa omu iramizo. Munyaanya
 omukuru niwe yaamugabire. 4) Okureetwa eshagama omu nyindo. Yaamuteera
 ekikonde ky'enyindo, zaagaba.
 okugabira, okugabisa, okugabirwa
okugabana [okugabana] g. reb: OKUBAGANA RT: okugabana. km: okubagana.
okugabisa [okugabisa] g. 1) Okwagaaga ente amabeere, ngu ereete amate
 maingi waaba nooza kugikama. Yaabanza yaagabisa ente, atakagikamire.
 2) Okushaba omuntu ekintu, ngu akikuheere busha. Akagabisa owa mutaahi
 we, embuzi.
okugabuka [okugabuka] g. Omwishiki kuruga owa ishe kuza kushwerwa.
 Omwishiki akeeta banywani be boona arikuza kugabuka.
okugabura [okugabura] g. RT: okugabura. 1) Okuheereza omuntu nari abantu
 eky'okurya nainga eky'okunywa. Abakazi nibo bagabura omu bugyenyi. fum:
 Okugaburira niwe akuteeza eifa. 2) Okushwera.
 okugaburira, okugaburwa
okugabwa [okugabwa] g. Oku ekintu kyashangwa nari kyaba kiri. Waagabwa
 waagizire ngu torikuzayo, mbwenu ogume aha. reb: OKUSHANGWA
okugaga [okugaga] g. Eby'okurya biteekire bihozire, kuroota nari
 kusiisikara. Eby'okurya bye yaashanga bigagire omu kasheeshe. RT:
 okugaga.
okugagaza [okugágaza] g. Okwekorera ekintu kihango kirengyesereize,
 okagyenda noobundabunda. Omukazi yaagagaza ekiteebo kiijwire ebihimba.
okugaija [okugaija] g. Okugomoka nari kuhanguha kw'ekintu. Omwana we
 akagaija munonga.
okugaita [okugaita] g. RT: okugaita. 1) Okukwata ekintu kimwe nari
 bingi, okabita hamwe. Akagaita ebihimba omu bitakuri, yaatandika kurya.
 2) Okuteerana omushaija n'omukazi omu bushwere. Abagore baitu,
 nibagaitwa nyenkyakare.
 okugaitira, okugaitwa, okugaitisa
okugaiturura [okugaiturura] g. 1) Okushoma ekihandiiko, nooshoma
 enyuguta aha ndiijo. Akashoma ebaruha arikugaiturura,
 titwagyetegyereza. 2) Okutaanuura omushaija n'omukazi omu bushwere.
okugama [okugama] g. Okuguma kw'ekintu kitarikubaasa kugondama;
 waakigyema, nikibaasa kuhendeka. Akarwara katsya, ebitsya byagama.
 okugamira, okugamisa
okugamba [okugamba] g. RT: okugamba. 1) Okushohoza eiraka okurimu
 okurangira, okujuga, n'ebindi. Naashanga nibagamba ku naahikaho
 baahumana. Enkuba yaagamba. Engoma zaagamba. 2) Okutandika kushohoza
 ebigambo kw'omwana omuto. Omwana we takatandikire kugamba. 3) Okugamba
 ebiho: Okugamba noohwihwitsa eiraka ritarikuraba mu maraka nari
 ritarikushohora. Ka nimugamba ebiho nimuyaaga oha? 4) Okugamba
 obugyenyi: Omutsigazi kugyenda n'abanyabuzaare be bakaza omu ka
 y'omwisiki kumushabayo ngu amushwere. Bakamugamba obugyenyi omwezi
 oguhweire. 5) Okugamba-kubi: Okugambisa ekiniga nari ekyaha. Ogwo ka
 naagamba kubi hariho ki? 6) Okugamba gye: Okugambisa emicwe mirungi.
 Nangwa bambe ogwo mushaija agambaga gye. fum: Okugamba munonga
 tikuzibira mushazi kubohwa.
 okugambwa, okugambira, okugambisibwa, okugambisa, okugambuuka,
 okugambirana
okugamba-mafuuzi [okugamba-mafúúzi] kb. Okugamba n'obusaasi hamwe
 n'enaku. Obworo bwamugambisa-mafuuzi.
okugambirira [kugambirira] g. Okutongyerera ekyeshongora, nari enanga,
 endingiri, n'ebindi. Ogwo mushaija naamanya kugambirira gye enanga ye.
okugambisa [kugambisa] g. Okuteganisa omuntu, okamubuza obusingye. Abaana
 be tibarikuhurira, nibasiiba nibamugambisa.
okugambisibwa [okugambísibwa] g. Okugamba ebi batakubuurize, kandi
 obundi ebi otashemereire kugamba nari ebi atarikumanya nka nari ebi
 otaikumanya waaba orwaire nainga noobeiherera omuntu eki atakozire.
 Ogwo muhara akaba naakira kugambisibwa ahari bataahi be, baamwotsya
 eminwa. gyer: OKUROGOTA.
okugambuura [okugambuura] g. Okugamba ebintu bibi aha muntu ondiijo,
 orikumushiisha. Bakasiiba nibamugambuura, ryarenga. RT: okugambuura.
 okugambuurwa, okugambuurira, okugambuuza gyer: OKUYAAGA 1.
okugana [okugana] g. Okugambira abantu ebya kare nari ebitebyo
 ebirikwegyesa. Ku barikuba bashutami omu kiteekyero, nyina atandika
 kubaganira. RT: okugana.
 okuganira gyer: OKUTEBYA.
okuganda [okuganda] g. Okugira enjara. Ku yaaganda, yaatandika kurira.
 okugandira, okugandisa
okugandaara [okugandaara] g. 1) Okuhwa amaani nari okuruha munonga nka
 waaba waaheza kuteerwa omushana. Ku yaahikireyo, yaashanga abantu boona
 bari omu kugandaara. 2) Okuhuumura bwanyima y'okurya namunonga ente.
 Ente zaagandaara omu bwerere. 3) Okugwa ahansi kw'ekintu. Omuti
 gugandaire, enjura yaaheza kugwa.
okugandama [okugandama] g. 1) Okubyama okahuumuraho namunonga waaba
 oruhire munonga. Twashanga agandami enyima y'ekiteekyero.
 2) Okuhongahonga kw'amababi g'ekimera. Etaabe y'omugurusi, etandikire
 kugandama.
okugandika [okugandika] g. 1) Okuhuumuza omugugu nari ekintu eki waaba
 oyeekoreire ahansi. Omukazi yaagandika oruba rw'enku, yaaza kubyama.
 2) Okubiika etaabe ei omazire kushoroma kumara obunaku bukye.
 Yaagandika etaabe ye.
 okugandikwa
okuganduuka [okuganduuka] g. Okwimuka ahansi ahu waaba oshutami nari
 ohuumuriire okagyenda. Ente zaaganduuka omu rugo, zaaza kunywa amaizi.
 okuganduukira
okuganga1 [okuganga] g. Okuha emibazi omuntu okozire ekintu ky'amahano
 nk'okwita omuntu, engwe n'ebindi kwenda ngu ekintu ekyo kitarimureetera
 oburemeezi. Baamuha emibazi y'okumuganga.
 okugangwa, okugangisa
okuganga2 [okuganga] g. 1) Okushaasha munonga nka waaba oine
 ekirikukucumita. Ekizimba kikamuganga munonga, baaraara nibaronda
 ow'okukyotsya. 2) Okubonabona okareeba enaku. Ariyo enaku nizimuganga.
 okugangwa, okugangira
okugangaara1 [okugángaara] g. Omuntu nari enyamaishwa kufa etarwaire
 nainga kwanama aha muhanda okafa ekitaraaraine. Yaagangaarira aha
 muhanda. gyer: OKWANAMA.
okugangaara2 [okugangaara] g. 1) Okuba omugomi kw'omuntu akagumirwa
 kukora ekyamuragiirwa nari eki yaashabwa kukora. Omugabe akaba aine
 omutima gugangaire. 2) Okuguma kw'ekintu ahabw'okwoma nari okuhora.
 Eby'okurya byagangaara titukibirya. gyer: OKUGUUBA; OKUGUMA.
okugangabura [okugangabura] g. Okushatura ekintu kikarugamu ebishate
 bingi nari kikagira obwate. Yaateera ekisiika, yaakigangabura.
 okugangabuka, okugangaburwa
okugangaijura [okugangaijura] g. Okushiisha omuntu nari ekintu. Omwana
 we akamugangaijura, akiri muto.
okugangama [okugangama] g. Okushutamisa hamwe oburuhe okahugaho, nk'otaine
 ky'okukora. Omukama yaagangama omu kitebe, yaatandika kwagura obureju.
 okugangamira
okugangura [okugangura] g. 1) Okushengura, okuteera nari okutomera ekintu
 n'amaani. Omushaija yaagangura omushuma oruhi, rwagamba nk'engoma.
 2) Okukora gye. Omwana akagangura ebibuuzo kurungi munonga. koz:
 amakuru g'omuguutuuro.
 okugangurana
okuganika [okuganika] g. Okutandikiriza kukora ekikorwa ky'emicwe mibi.
 Kandi manya orw'aha rwaganika. km: okubanza.
okuganura [okuganura] g. Okutwarira abazaire eby'okurya by'okubanza omu
 mwaka ebi oherize kushaaruura. Mutabani wangye naaza kuganura
 eriizooba.
 okuganurira, okuganurwa, okuganuza
okuganya [okuganya] g. Okugira obujune nari enaku. Weena baamushanga
 naaganya. RT: okuganya.
okuganyira [okuganyira] g. RT: okuganyira. 1) Okusaasira omuntu okukoreire
 kubi, mukagarukana. Tindimuganyira, ahabw'okunkwata aha kiinyi.
 2) Okugira obusaasi ahabw'ekintu kibi ekyaba ahari mutaahi waawe.
 Omwana we ku yaafiire, boona baamuganyira.
 okuganyirana, okuganyirwa
okuganzya [okuganzya] g. Okurusya nari okuteganisa omuntu kikamureetera
 kukutamwa. Omwana we naamuganzya ahabw'okurira munonga.
okugaragaza [okugaragaza] g. Okuhindahindura ebintu ebi oyanikire nari
 ebi otarikire. Abajubi baasiiba nibagaragaza eby'enyanja aha muriro.
okugaragira [okugaragira] g. Okugyenda n'omuntu mukuru, omukwatiire
 ebintu bye. Baamugaragira arikuza kushwera.
okugarama [okugarama] g. Okubyamisa omugongo, orikureeba ahaiguru. Omwana
 baamubyamisa agarami. RT: okugarama.
 okugaramisa, okugaramira
okugaramba [okugáramba] g. Okuguma kw'ekintu kikanga kutsya. Eby'okurya
 ebi baateeka, byagaramba.
okugaranga [okugaranga] g. 1) Omukwe kugyenda n'omukazi kutaayaayira
 ishezaara. Abagore nibaza kugaranga ebiro bibiri. 2) Omuntu
 kushendekyeza omukama, nk'omuhwezi we. 3) Okukwatwa omuzimu. Omwana we
 agarangiire omu ka.
okugaranjuka [okugaranjuka] g. Okuruga ei osiibire ogiire, baaba
 basiibire bakutegyereize obuzire, nari otariho. Bakasiiba nibataayaaya
 oku n'oku, baagaranjuka ekiro.
okugaruka [okugaruka] g. RT: okugaruka. 1) Okuruga nari okuhotoka ahu
 waaba ogiire. Niho yaagaruka? 2) Okukora ekintu omurundi ogundi.
 Yaagaruka yaakora eki baamuzibiire. fum: Obugaruka enyima bwita.
 okugarukana, okugarukira, okugarukisa
okugarukamu [okugarukamu] g. RT: okugarukamu. 1) Okwetaba omuntu
 owaakweta. Akamweta kubi, nawe yaamugarukamu kubi. 2) Okugambira
 owaakubuuza, eki yaaba naayenda kumanya. Akamubuuza yaamugarukamu atyo.
okugarukana [okugarukana] g. RT: okugarukana. 1) Okugarura omukago
 nari obumwe kw'abantu abaataanisiibwe enshonga zitari zimwe na zimwe.
 Hati akagarukana n'omukazi we. 2) Okwegaruriza ekintu kyawe eki obaire
 otiirize nari kikwihirweho. Akagarukana eitaka rye.
 okugarukanisa, okugarukanira
okugarukira [okugarukira] g. 1) Okuherera ahantu nka waaba oine ahu
 orikuza. Baagarukira haihi. 2) Okwaguukira ekintu, eki obaire
 waarekire. Akagarukira omukazi we, ou yaabaire agungire.
okugarura [okugarura] g. RT: okugarura. 1) Okutwara ekintu omu mwanya ogu
 waakiihamu. Akagarurayo omwonyo, ahi yaagwihire. 2) Omushaija
 kwanganura omukazi obaire ayangaine. Yaaza kugarura omukazi we.
 3) Okutanaka. Eby'okurya ebi yaarya yaabigarura. gyer: OKUHOTORA.
okugaruza [okugaruza] g. reb: OKUGAANA
okugasha [okugasha] g. Okugira omugasho kw'ekintu kikakutambira omu
 buremeezi. Ebiriibwa bye nibyo bimugashire kuri yaafiire. RT: okugasa.
 okugashira
okugashama [okugáshama] g. Okushutama kubi kw'omuntu, ebicweka bye
 by'enshoni bikareebeka. Omugore akagashamira ishezaara, baamubinga.
okugaya [okugaya] g. RT: okugaya. 1) Okukana. 2) Okutwara ekintu nari
 omuntu nk'otaine bwengye nari omugasho; narishi okutamuha kitiinisa.
 Akamugaya munonga yaamuhemura omu bantu. fum: Agu bagaya nigo
 gabutotsa.
 okugayana, okugaywa gyer: OKUFOORA 1; OKUZIIMUURA.
okugiga [okugiga] g. Okumera amaino g'ebigigo. Omwana wangye nibwo
 atandikire kugiga.
okugiisa [okugiisa] g. Okusikura ekintu nootsibaaza. Omurwaire baamuha
 enyama kugiisaho.
okugiishuuza [okugiishuuza] g. 1) Okukoresa amaani orikwejunisa ekintu
 kitaine bwogi omu kucwa nari kushara ekintu. Omusyo gwawe ti
 waagutyaza, ka nigugiishuuza? 2) Okurya ekintu kitahiire gye, okarya
 noosikuzana nari noonyuruzana nakyo. Enyama baagirya nibagiishuuzana
 nayo.
okugimba [okugimba] g. Okukura kurungi. Omutumba bakaguhigura
 gurikugimba.
okugimuka [okugimuka] g. Okureebeka gye kw'ebimera birimu orwezo.
 Ebihimba bye bigimukire.
 okugimukisa, okugimukira
okugina [okugina] g. Okubonera kw'ekimera, kikagira amagara marungi.
 Omwani gwe, guginire munonga.
 okuginira, okuginisa
okugingaginga [okugingaginga] g. Okuteeraho, okuhangahanga nari
 okushamashamika omu kukora ekintu. Akaba naagingaginga kukora enyonyi,
 kwonka yaayanga kuguruka.
 okugingagingira, okugingagingisa, okugingagingwa
okugingirira [okugingirira] g. Okuhangahanga okakora ekintu.
 Akagingirira ekireere, yaaba nikyo yaakomesa embuzi.
okugira [okugira] g. RT: okugira. 1) Okuba n'ekintu. Omwana ogu
 akaashomire kurungi, kwonka akaitwa kugira amaryo. 2) Okugambira omuntu
 ebi ondiijo yaagamba. Taata yaagira ngu taine njara. 3) Okukora. Gira
 eki wandeetera, mpondese eri ibaare.
 okugirira, okugirwa, okugirisa
okugoba [okugoba] g. 1) Okugoba orurimi: Okuremwa kugamba nk'omuntu
 yaaba arwaire munonga. Akarwara omushwija, gwamugobesa orurimi.
 2) Okugoba ente: Okukamira amate omu kanwa. Abariisa nibakunda kugoba
 ente.
 okugobwa
okugobeka [okugobeka] g. reb: OKUKOMEEKA km: okukomeeka.
okugobeza [okugobeza] g. Omuntu okureebya, okuryarya, nainga kubeihabeiha
 mutaahi we, nari okukora ebitahikire. Tubaire nitushuubura hamwe,
 yangobeza.
okugobooza [okugobóóza] g. Okugabisa ente emirundi mingi, nooyenda ngu
 ekamwe emirundi mingi. Omuriisa yaaza kugobooza ente, yaamuteera
 omugyere.
okugoboza [okugoboza] g. Okwonka kw'ebibwana by'embwa. Ebibwana byagoboza
 nyina, erwaire.
okugobya [okugobya] g. Okuryangatanisa omuntu. Ogwo mushaija akagobya
 empiiha zangye, ezi naabaire mugurize arwaire.
okugoga [okugóga] g. Okwetwara mpora waaba noogyenda otaine eki
 oyekoreire kiremereire. Yaagyenda naagoga, yaahikayo kikyererezi. gyer:
 OKWESYONOORA.
okugogoma [okugogoma] g. 1) Okuhinda n'amaani kw'eiguru. Enjura yaahiika,
 eiguru ryatandika kugogoma. 2) Okugwera nari okwegamira ekintu
 kw'ekintu ekindi. Omuti gwagogomera orutookye.
 okugogomera, okugogomerwa, okugogomesa
okugogoora1 [okugogoora] g. Okuboneza orutookye obwo orikushara
 ebigogo ebyomire, kwenda ngu omutumba gunywe kurungi. Gyenda ogogoorere
 orutookye, rwashusha kubi.
 okugogoorera, okugogoorwa, okugogooresa
okugogoora2 [okugogoora] g. Okusa okanogyeza kimwe esaano. koz: KI.
okugogyera [okugogyera] g. Okushanga omuntu aine buri kimwe eki
 arikwetenga kandi ari omu buteeka. Akaza owa munyaanya yaagogyera.
okugoheka [okugoheka] g. Okuhungira. Omugurusi yaatandika kugoheka.
 okugohekyera, okugohekyesa, okugohekwa
okugoigoora [okugoigoora] g. Okuteerateera ekigoigo kwihamu kamba.
okugoma [okugoma] g. 1) Omuntu kwanga kuhurira n'okutumwa. Omwana ogwo
 naakunda kugoma torikumutuma ngu yaazayo. 2) Okureka kukora omurimo
 nari ekintu kyona ahabw'enshonga zitari zimwe na zimwe. Hati akagoma,
 takishoma. 3) Omuntu kuza omu mwanya akasiibayo. Yaaza aha iziiba,
 yaagomerayo.
 okugomera, okugomesa
okugomba1 [okugomba] g. 1) Okuhurira nooyenda ekintu munonga ngu okirye
 nari okinywe. Omwana yaagira ngu, agombire entuutu. 2) Okuba niiwe
 ekintu kigyendereire. Niinye agombire kweta, abandi tibariho? koz: KI.
 okugombwa, okugombera, okugombesa
okugomba2 [okugomba] g. Okuba ekigomba. Aboojo baitu boona bagombire.
okugombooka [okugombooka] g. Okuhwa omugombo gw'ekintu. Ku naariire
 akoozi, naagombooka.
okugomboora [okugomboora] g. Okugarura busya nari okuha omuntu omubazi
 gw'okutamba obushegu bw'enjoka. Owaariibwa enjoka, baamugomboora.
okugomeererwa [okugomeererwa] g. Omuntu kugumirwa omunda, akania empato.
 Omwana we amuriisize, empengyere, yaagomeererwa.
okugomoka [okugomoka] g. Okugaija nari okuhanguha kw'omubiri. Akaija
 kuruga aha ishomero agomokire.
 okugomora, okugomorwa
okugomooka [okugomooka] g. 1) Omuntu kuruga omu bugomi. Akagomooka
 yaagaruka omu ka. 2) Omuntu kwehayo omu mutima akaruga omu nshobi.
 Omukazi we hati akagomooka, naaza n'okushoma.
okugomoora1 [okugomoora] g. Okukoresa ekintu kiri nk'orwiko
 orikuteerateera enyungu ngu ekwate. Omunogoozi eriizooba yaasiiba
 naagomoora enyungu.
okugomoora2 [okugomoora] g. Okugyema omuntu nari eihanga kucwa amaryo.
okugona [okugona] g. Okuhiriita kw'enyamaishwa ezimwe nari omuntu yaaba
 agwejegyeire ari omu turo tw'amaani. Omukazi akaba atiinire ngu omuhara
 naija kuremwa kushwerwa ahabw'okugona munonga. RT: okugona.
okugonda [okugonda] g. 1) Okuruha okahwayo, nka waaba nookora omurimo.
 Omushaija akahinga munonga, yaagonda. 2) Okuhwa amatsiko g'ekintu eki
 otwire nookorera kutunga. Yaamurinda munonga, ku yaagonda yaagyenda.
 3) Okusya kw'ekintu kikahwayo, kikooroba munonga. Yaateeka ebitakuri
 byagonda.
 okugondera
okugondama [okugondama] g. Okwinama kw'ekintu, kirikwenda kugwa. Akatemba
 omu kiti, kyagondama.
 okugondamira, okugondamisa, okugondamya
okugondeka [okugondeka] g. Okwinika ekintu nk'ekiti kiraingwa. Naashanga
 naagondeka omwani, arikugushoroma.
 okugondekyera, okugondekwa, okugondekyesa
okugondooka [okugondooka] g. Okugomoka kw'ekintu kikaba kihango. Ebye
 byona bigondookire.
okugonga [okugonga] g. Okutsindagana nk'okw'omurwaire ori omu busaasi
 bwingi. Yaashanga ente ye neegonga. gyer: OKUGAAYA.
okugongomera [okugongomera] g. Okugotomera. Omuhingi yaagongomera
 akashera k'omwana, yaakamaramu.
okugongoora [okugongoora] g. Okwiha omugongo gw'orureere aha rureere.
okugongyera [okugongyera] g. 1) Okurira munonga nookuteera orwari,
 kumara omwanya. Omwana baamuteera, yaagongyera. 2) Okujuga munonga
 kw'enyamaishwa namunonga zaitwa enjara, nari mukama waazo yaafa. Embuzi
 zaasiiba nizigongyerera omu kishaka.
 okugongyerera, okugongyeza gyer: OKUBOROOGA.
okugonjoora [okugonjoora] g. Okutereeza nari okugorora enshonga
 ezirikuba zitashobooroirwe kurungi. Abataka bakagonjoora enshonga zaabo
 z'eitaka. RT: okugonjoora.
 okugonjoorwa, okugonjooka, okugonjoorera
okugonooka [okugonooka] g. Okuhurira omazirwe. Hati nimpurira ngonookire.
okugoojoora [okugoojoora] g. Okufuura nari okujujuura enyama n'amaino
 kuruga aha igufa.
 okugoojooka, okugoojoorwa, okugoojooresa
okugooka [okugóóka] g. 1) Okukora munonga omwecurengo, emirimo
 erikuhenda. Kwonka shi, abu ndikugookyera, noogira ngu
 nibakyetegyereza. 2) Omwenda kuhinduka eibara ryagwo gukapeeruuka.
okugoonoora [okugoonoora] g. Okuha ente nari embuzi eherize kuzaara
 omubazi ngu egire amate. Waaba otazigoonoire, torikwija kunywa amate.
 okugoonoorwa, okugoonooresa
okugoonya1 [okugoonya] g. Okuhompatana kw'ekintu haaba haine ekikihonzire.
 Esafuriya ekeeteera ahansi yaagoonya.
okugoonya2 [okugoonya] g. Amaizi kugira engoona. Mwaba mutageeyire,
 nigaija kugoonya.
okugootooka [okugootooka] g. Okuhendekyera omuntu ngu abeho. Obu
 ondeeba ninkora, ngootookyera ruzaaro yangye.
 okugootookyera, okugootookyesa
okugoreka [okugoreka] g. Okwecureeza kw'omuntu akahunama, weena
 akatebeekana. Omwana yaareeba nyina yaagoreka, waashusha oti yaaba
 atakarizire.
 okugorekyera
okugorogora [okugorogora] g. Okuburwa amaani, nk'omuntu yaaba arwaire.
 Omwana we weena, naagorogora.
okugorogoza [okugorogoza] g. Okugumisiririza ekintu okatwaza mpora
 nari okwangisiriza omu kukora ekintu. Akamugorogoza yaarugaho yaamara
 kushoma.
okugoroma [okugoroma] g. Okugambira omu iraka rihango, kandi ry'ahansi
 nk'okugamba kw'ekikyere. Ekintu nikigoromera omu maizi.
 okugoromera
okugoromora [okugoromora] g. Okugyendera kimwe obutatsiga kantu kaawe
 koona enyima. Twagoromorera kimwe, titukigaruka egi.
 okugoromoka
okugorora [okugorora] g. RT: okugorra. 1) Okunanuura emyenda na paasi.
 Omurimo ogurikumutaahiza, n'gw'okugorora emyenda y'abantu.
 2) Okwinamura ekintu ekiinami nari ekigondami. Yaabanza yaagorora
 efuka, yaabona kuza kuhinga. 3) Okushoboorora enshobi. Abatuuragye,
 bagoroire enshonga zaabo z'eitaka. 4) Okukyebera ebitabo. Abashomesa
 bariyo nibagorora ebitabo by'abaana, tibakabaire kuhuumura.
 okugororoka, okugoroza, okugororwa, okugororera
okugororoka [okugororoka] g. Okunanuuka nari okugondamuka kw'ekintu.
 Abakozi b'enkuuto bagizire ngu orukuuto rwaza kugororoka gye, baine
 kusheenya amaju gamwe g'abantu.
 okugororokyera, okugororokyesa
okugosa [okugosa] g. Okugira emicwe mibi kw'abaana b'aboojo,
 batarikwenda ngu hagire owaabagambaho. Abaana be boona, bagotsize.
okugoshoora [okugoshoora] g. Okushoboorora nari okugorora enshobi
 eyaaba eri omu kintu, kikaza omu buteeka bwakyo. Aine kugoshoora
 enshobi ezi yaakozire.
 okugoshoorwa, okugoshoorera, okugoshooza
okugota [okugóta] g. Okwezigoora ekintu, nk'abazigu. Abazigu baagota
 ekyaro kyona, baita abantu. RT: okugota.
okugotomera [okugotomera] g. Okunywa ekintu omurundi gumwe otaihire ha
 munwa, okakimaramu. Yaagotomera obushera, yaabumara omu nkaaya.
 okugotomerera, okugotomerwa, okugotomeresa gyer: OKUCAABIIKA;
 OKUKIMBA.
okugoya [okugóya] g. RT: okugoya. 1) Okujwanzya esaano n'amaizi
 garikwotsya, okaguma noobihindahinduza orwiko, bikarugamu eby'okurya,
 nk'oburo. Naakunda kurya akaro aku nyina amugoyiire. 2) Okuteera amaizi
 n'enkatsi omu nyanja, obwo ori omu ryato. Bakahika rwagati y'enyanja,
 amaizi gaabarema kugoya baagwamu.
 okugoywa, okugoyoora, okugoyesa, okugoyera
okuguba [okuguba] g. Ekintu kugira oburofa nari okuruga omu kishushani
 eki kyaba kirimu. Abaana be nibatuura bagubire. RT: okuguba.
 okugubira, okugubisa, okugubuura
okuguga [okuguga] g. Ente nari embuzi kurigatsarigatsa omu kisooni
 kirimu omwonyo. Ente zaaguga omwonyo. RT: okuguga.
 okugugira, okugugisa, okugugwa
okuguguna [okuguguna] g. Okwihisa amaino g'omumaisho ekintu ahu
 kikwatiire nk'enyama aha igufa. Omwana w'ebyasha, yaaba naaguguna
 ebicoori. RT: okuguguna.
 okugugunira, okugugunisa, okugugunwa
okuguguza [okugugúza] g. Okwegura ebintu bingi biremereire. Twamubugana
 n'ebitookye naaguguza.
 okuguguriza
okuguha [okuguha] g. Okutwara amakara gariho omuriro kuruga omu mwanya
 gumwe, kuza omu gundi. Yaaza kuguha omuriro, yaasiibayo.
 okuguhira, okuguhisa, okuguhwa
okuguma [okuguma] g. 1) Okuba omu mwanya gumwe. Itwe ku twagyenzire, bo
 baagumayo. 2) Okuba kurungi. Ebiro ebi, ngumire gye. 3) Okuhama
 kw'ekintu. Naaza kukikuura, naashanga kigumire. Yaateeka enyama
 egumire, yaayanga kutsya. 4) Okuhamira aha kintu obwire bwingi. Reeka
 tube niiwe twagumaho wenka. 5) Okutsigara n'ekintu. Omushaija yaaguma
 n'enkoni yangye. 6) Okuhangaara kw'ekintu. Akagura ekyoma kigumire,
 nahati tikikafaga. 7) Okukora ekintu butoosha. Guma otwekye esente.
 okugumira, okugumirwa, okugumisa, okugumya
okugumbahara [okugumbahara] g. Okubura oruzaaro kw'ekihangwa kyona.
 Enyana yangye ekagumbahara.
okugumbika [okugumbika] g. Okuhunama kw'omuntu orikwetwara nk'ow'amaani
 nari aine eki agyendereire. Mutsigazi ku oyegumbikire aha ibaraza, ori
 ahari ki?
okugumisiriza [okugumisiriza] g. Omuntu kutarahuka kuhwa amaani nari
 amatsiko omu kintu eki arikukora nainga omu buremeezi obu arikubugana.
 Akagumisiriza munonga, yaarugaho yaasingura. RT: okugumiisiriza. gyer:
 OKUHAMA. fum: Omu kugumisiriza, tiharimu kufeerwa.
okugumizamu [okugumizamu] g. Okugyenda omu maisho n'eki orikukora.
 Akagumizamu n'emishomo ye.
okugumya [okugumya] g. Okuha amaani nari omuhimbo omuntu owaaba oyehwire
 amatsiko. Bakagyezaho kugumya munywani waabo, ngu agumisirize. RT:
 okugumya.
okuguna [okugúna] g. Okukura kubi kw'ekintu nk'okugira emyaka mingi
 kwonka kitarikukura, kikaguma nikireebeka nk'ekiri kito. Obubuzi bwe
 bukaguna, ahabw'okufeerwa nyinabwo. gyer: OKUSHINYA.
okugunda [okugunda] g. Okunywa ekintu nk'amaarwa, okanga kukirugaho.
 Amaarwa twaganywa nitugagunda.
okugundiira [okugundiira] g. Okuhamira aha kintu, okanga kukirugaho.
 Mutahaaga akagundiira ekikopo kirimu busha, bwanyima y'okumaramu
 obushera.
okugunga [okugunga] g. Omushaija kuzira kubyama n'omukazi we. Omushaija
 tashemereire kugunga omukazi we.
 okugungwa, okugungisa, okugungira
okugungira [okugungira] g. Okuzibira ekintu kugumizamu. Bakagungira
 amaizi, obu baita omufuregye.
okugungubuka [okugungubuka] g. Okushongoka nari okugamba kw'omuntu aine
 obumanzi. Mutabani wangye agungubukire.
okugunguma [okugunguma] g. Okuhunama munonga kw'omuntu, kandi atarikufayo.
 Omushaija ogu, akagungumuhara kare.
 okugungumahara, okugungumira, okugungumisa
okugungumuka [okugungumuka] g. Okuhuumura nari okuruga aha murimo ogu
 obaire nookora. Bakamugungumura aha murimo, ahabwa bukuru.
 okugungumura
okugunguna [okugúnguna] g. Okugira ekiniga okaguma ohunami. N'obu
 waakwegungunisa, torikuzayo.
okugunja [okugunja] g. Okwetandikiriraho ekintu. Akagunja ekyeshongoro
 kirungi.
okugunjuka [okugunjuka] g. Okuruga omu butamanya okeetegyereza okamanya
 ekihikire, nari okugira oburyo. Bakabashomesa, baagunjuka.
 okugunjura, okugunjurwa
okugunura [okugunura] g. Okuzoora amaisho, okagatunura. Ku
 baamugambireho, yaagunura amaisho.
 okugunuka, okugunurwa, okugunurira, okugunurisa
okugura [okugura] g. Okuhaanisa ebintu ebirikwinganisa omuhendo
 nk'okuhayo sente, bakakuha ekintu. Yaaza kugura ente y'okubaaga. RT:
 okugura.
 okugurira, okuguza, okugurwa, okugurisa
okuguraguruka [okuguraaguruka] g. Okukora nootsiga emyanya omu kintu.
 Yaahinga naaguraguruka.
okuguragurutsya [okuguraagurutsya] g. RT: okugurukyagurukya.
 1) Okutahamira aha kitekateeko kimwe. Byona ebi yaagambire, akaba
 naaguragurutsya. 2) Okuguma nookiriza ekintu nari omwana noomuta
 ahaiguru, noomukwata noomugarurayo. Yaaba naaguragurutsya omwana we.
okuguriirira [okuguriirira] g. Okuha abantu sente ngu bagire ou
 baakukorera kubi. Akaguriirira mutaahi we, baamwita. RT: okugulirra.
okugurika [okugurika] g. Okuroga omuntu ngu abe empugye. Omwana we
 bakamugurika, yaaba ekibuza-buryo. RT: okugurika.
okuguru [okuguru] z. RT: okuguru. bg: [amaguru]. 1) Ekicweka ky'omubiri
 ekirikukoresibwa omu kwemerera n'okugyenda. Yaagwa omu kiina,
 yaahendeka okuguru. 2) Ekicweka ky'ekintu nk'emeza nari entebe, eki
 eyemereraho. Emeeza ehendekire okuguru kumwe.
okuguruka1 [okuguruka] g. RT: okuguruka. 1) Okuteera orutambwe ruraingwa
 n'obwira okatambuuka ekintu. Tikirikubaasika kuguruka omugyera,
 otakaguhikire. Abaana nibasiiba nibaguruka rirenga. 2) Okutuuruura kuza
 omu mwanya kw'ekinyonyi. Ebinyonyi byona byaguruka, byagyenda.
 3) Okwimuka kare munonga. Yaaguruka kare munonga, yaaza kuhinga.
 okugurukira, okugurukisa, okugurutsya, okugurukyera
okuguruka2 [okuguruka] g. Okufa kw'omwe aha mahasha nari bombi. Omukazi
 abaire aine amahasha, gaaguruka.
okugurukibwa [okugurukibwa] g. Okukangarana, nka waaba obyami nooroota
 nari waagira ekiteekateeko kibi. Nyekiro ndaire ningurukibwa.
okugurukira [okugurukira] g. Okwimukira ahantu omu kasheeshe munonga
 otaine ekintu ekindi eki waakozire. Yaagurukira omu katare, kugura
 enyama y'abagyenyi.
okugurumba [okugurumba] g. Okurya eby'okurya, bikakwemerera omunda. Yaarya
 empengyere, zaamugurumba omunda.
okugurura [okugurura] g. Omuhiigi kutega ekigoyi, akagwera enyamaishwa
 aha rubaju rwakyo. Yaimuka kare, yaaza kugurura.
okugurutsya [okugurutsya] g. Omukazi nari ente kurekyera aho kureeta
 amate gakaburira omu muhako waaba noogikama nka yaakangarana nari
 yaagira ekiniga. Ente yaabo neekira kugurutsya baaba nibagikama.
okugutuka [okugutuka] g. Okucwekamu ebicweka bibiri n'okukiraho
 kw'ekintu. Omuguha gwe gukagutuka.
 okugutura, okuguturwa, okugutuza
okugutura [okugútura] g. 1) Okuteera ekintu n'amaani. Akamuzaaniraho,
 yaamugutura. 2) Okurya nari okumira n'amaani, noogambisa omumiro.
 Akagutura arikunywa obushera.
 okuguturira, okuguturisa, okuguturwa, okuguturana
okuguubwa gye [okuguubwa gye] kb. Okwehurira ori omu buteeka nari
 oshemereirwe. Abagyenyi ku baija, twaguubwa gye. fum: Nyantahurira
 aguubwa yaabona.
okuguubwa kubi [okuguubwa kúbi] kb. Okugira ekiniga waaba oine
 ekyakuteganisa. Yaaguubwa-kubi, ku baamuzibira kuzayo.
okuguugura [okugúúgura] g. Ekintu kukura munonga kikahwayo. Ebihimba ebi
 yaatuguza, biguugwire.
okuguuriima [okuguuriima] g. Okwemerera hamwe okagaara ngu bakutiine.
 Baagyenda bamwirukireho, ku yaahika yaaguuriimira omu muhanda boona
 baatiina.
 okuguuriimira, okuguuriimisa
okuguuruura [okuguuruura] g. Okugurutsya ekintu ahu kyaba kiteekami.
 Yaashanga enyonyi omu misiri, yaaziguuruura.
okuguutuura [okuguutuura] g. Okugamba omu rurimi rw'okurabya hare
 amakuru. Ogwo mugurusi naakunda kuguutuura.
 okuguutuurira
okuguuyaguuya [okuguuyaguuya] g. Okurya munonga okaiguta okabura amaani
 n'obusingye, okatandika n'okuhungira namunonga haaba hariho omushana.
 Baaruga omu bugyenyi nibaguuyaguuya. gyer: OBUTUNUKYE.
okuguuza [okuguuza] g. Okutuma omuntu akanga kuzayo nkana. Omwana
 naamutuma, yaaguuza.
okuguza [okuguza] g. 1) Okuhayo ekintu bakakuha sente. Emotoka ye
 akagiguza obukaikuru butaano bwonka. 2) Okuha omuntu sente nari ekindi
 kintu kwenda ngu aije akikugarurire yaamara kuzikozesa. Nkamuguza
 sente, yaaziinyima. 3) Okushaba omuntu kukuha sente nari ekindi kintu,
 kwija kukimugarurira. Ka nze kuguza omukaikuru ebihimba by'okubyara.
 okuguzibwa, okuguzana, okuguzaguza
okugwa [okugwa] g. RT: okugwa. 1) Okuruga ahaiguru kw'ekintu,
 kikeeteera ahansi. Omwana ogwo naaza kugwa. 2) Okutuuba kw'obwingi nari
 omuhendo gw'ekintu. Omuhendo gw'ebihingwa hati gukagwa. 3) Omwegi
 kuremwa ebibuuzo. Omutabani akagwa tiyaaza omu kibiina kya mushanju.
 4) Okufeera ahantu. Akagwa omu irwariro. 5) Okukoresa ekintu omu buryo
 bubi, kikahwaho. Eduuka ye ekagwa yaahwaho. 6) Okugwa eiraro/enshanzi:
 Okushara. Omwana we omukuru akagwa eiraro. 7) Okugwaentsimbo: Okurwara
 endwara y'entsimbo. Ogwo mushaija naagwa entsimbo. 8) Okugwa-entuure:
 Okugwa ahansi. Twareeba naagwa entuure, ekyamuhirika titwakimanya.
 okugwera, okugwisa
 okugwa akama gut. Okuruha munonga. Nyomwebazo tuhingire munonga twagwa
 akama.
okugwa empihi [okugwá empihi] kb. Okuhaaga munonga okatandika
 kushohoreza omukanwa omwika gurikunuuka kubi. Yaarya ebitakuri
 n'ebihimba, yaagwa empihi.
okugwa gye [okugwa gye] kb. Okuhurira oine obusingye n'obunanukye kandi
 oshemereirwe. Akamureeba, yaahurira yaagwa gye.
okugwa kihuumura [okugwá kihuumura] kb. Okugira ekyakukanga
 nk'okuhurira amakuru mabi reero okeeteera ahansi okabura obwengye. Ku
 baamugambiire amakuru g'okufa kw'omutabani ow'aheeru, yaagwa kihuumura.
okugwa n'enda [okugwa n'enda] gut. Okutunga ekintu eki omutima gwawe
 gurikwenda munonga, okahurira waashemererwa. Omukaikuru akagwa n'enda,
 ku yaatungire ekitakuri ky'obuhoro.
okugwa ebyaga [okugwa ebyága] kb. Okubyama nari okugwejegyerera kimwe
 namunonga omuntu yaaba asinzire. Anyweire amaarwa maingi, yaagwa
 ebyaga.
okugwagwana [okugwagwana] g. Okuhurira nooyenda kugwejegyera okabura
 obusingye ahabw'oburuhe, obugomokye, n'okwiguta munonga. Omukazi we
 akagomoka munonga, naasiiba naagwagwana. Yaarya munonga, yaatandika
 kugwagwana.
okugweija [okugweija] g. Okuruga omuka okaza ahantu okagumayo okeebwa
 kugaruka owaanyu. Akaza kukora yaagweijerayo. gyer: OKUTURAMA.
okugwejegyera [okugwejegyera] g. Okutwarwa oturo, okahungira. Waaba
 nooyenda kugwejegyera, ahabw'enki otarikuza omu kitanda okabyama? RT:
 okukwijagira.
 okugwejegyerera, okugwejegyeza
okugwengagwenga [okugwengagwenga] g. Okugamba ebintu birungi aha muntu
 okashusha oti tihaine ondiijo orikubaasa kukora nk'ebi akukoriire.
 Naagwengagwenga ishe munonga.
okugwengyera [okugwengyera] g. Okugamba n'eiraka ryorobi,
 ririkurangirira. Bakaba nibeeshongora, barikugwengyera.
 okugwengyereza
okugwera [okugwera] g. 1) Okurindiriza omuntu haza oine ekigyendererwa.
 Taata akagwera ababisha, yaabakoma. 2) Okweshereka okahurira ebi abandi
 barikugamba. Yaatugwera, yaamanya ebi twaba nitugamba.
 okugwerera, okugwerwa
okugwera orubaju [okugwera orubâju] gut. Okutaba w'amazima okagira ou
 waayendeza nk'omukucwa orubanja. Oriya taine mazima, atuura naagwera-
 orubaju.
okugwererana [okugwererana] g. Okugwa oku n'oku nari omuntu kuguma
 naazongazonga, atahamiire hamwe. Omusinzi akagyenda naagwererana
 naaruga omu baara.
okugwerwa [okugwerwa] g. Okuhikwaho akabi nari oburemeezi
 oteeteekateekire. Bakamugambira okufa kwa munyaanya, yaagwerwa akagwe.
 RT: okugwerwa.
okugweta [okugweta] g. Okuba omunyabwengye omu kintu. Abashaija abo obu
 obareeba, baba abagweta b'orurimi.
okugwisa akagwe [okugwisa akagwe] kb. Okukora ekintu kirikuhemurana.
 Agwisize akagwe, obu bamushangire abyami na ishezaara.
okugwisaniza [okugwisaniza] g. Okubugana omuntu nari ekintu
 otakyeteekateekire. Muhara wangye naamugwisaniza omu muhanda ninza omu
 katare.
okugyegyema [okugyegyema] g. 1) Okushohoza eiraka nk'ery'orwigi rwaba
 nirwiguka nari nirukingwa. Orwigi ku yaagiire kurukinga, rwagyegyema.
 2) Okujuga kw'enyamaishwa nk'embuzi. Encwamutwe neegyegyema yaaba
 neeyenda kwonka. 3) Okugambisa obutetsi kw'omuntu. Omugurusi naasiiba
 naagyegyemera, omu nju ye.
 okugyegyemera, okugyegyemesa
okugyegyena [okugyégyena] g. Okukoresa akatimba, ebinyantsi n'ebindi
 kwiha oburofa nari ebitokoozi omu bintu ebirungi. Ku mwakugyegyeine
 amaarwa ago, gakarugamu entoto?
 okugyegyenwa, okugyegyenera, okugyegyenesa
okugyema1 [okugyema] g. RT: okugema. 1) Okukoresa ekintu nari omuntu eki
 yaaba atarikwenda. Ahabw'enki noogyema omushaija eby'okurya? 2) Okuta
 omuriro omu nyungu y'etaabe. fum: Omwegyemire amushwera.
 okugyemesa, okugyemesereza, okugyemwa, okugyemera
okugyema2 [okugyema] g. Okutunga omubazi gw'okutsirika endwara namunonga
 omu baana bato. Abaana bato nibateekwa kugyemwa muhinya. RT: okugema.
 okugyemera, okugyemwa, okugyemesa
okugyemeka [okugyemeka] g. Okuteeka obusigo omu itaka nooyenda ngu
 bwamera, obwiheho obubyare ahandi. Yaatandikire kugyemeka, enyaanya ze?
 okugyemekyera, okugyemekyesa, okugyemekwa
okugyemera [okugyemera] g. Okuha omuntu etaabe. Yaagyemera nyinenkuru
 etaabe.
okugyemura [okugyemura] g. RT: okugemura. 1) Okutwarira omuntu eby'okurya,
 omu irwariro nari omu kihome. Yaaza kugyemurira embohe. 2) Okutwara
 amate aha irundaaniro ryago nari omu bantu, orikugaguza. Omwana
 yaagyemura amate.
 okugyemurira, okugyemurwa, okugyemurisa
okugyenda [okugyenda] g. RT: okugenda. 1) Okuruga omu mwanya gumwe, kuza
 omu gundi. Noija kugyenda ryari? 2) Okutandika kuribatisa ebigyere
 kw'omwana muto. Omwana we, yaatandikire kugyenda. 3) Okugyenda
 ekisigaanyima: Okugyenda orikugaruka enyima, otarikuranzya ei orikuza.
 Yaija naagyenda ekisigaanyima. fum: Akanyonyi katagyenda tikamanya ahu
 bwezire. Omwana atagyenda, agira ngu nyina niwe ateeka gye.
 okugyendagurika, okugyendagyenda, okugyendera, okugyendesa
 okugyenda biguru-bya-mpitsi Okugyenda otagyenzire, oine amatsiko
 g'okugira ngu obundi bakaakweta, bakuha eki waaba nooyenda.
okugyenderera [okugyenderera] g. Okukora ekintu nkana. Yaateera
 omurumuna akigyendereire. Akikozire arikugyenderera kusaasa abandi. RT:
 okugenderera.
okugyenya [okugyenya] g. Okutona enyungu etakookiibwe noogitamu amabara,
 kwenda ngu ereebekye gye. Waaba otazigyenyire, otazootsya.
 okugyenyesa, okugyenywa, okugyenyera
okugyenza [okugyenza] g. Okukuratira nari okuhikiiriza omukoro gw'emicwe
 nari entwaza y'ekika, oruganda, nari eihanga. Ebyo hati
 tibakibigyenzya, bikahwaho.
okugyera1 [okugyera] g. 1) Okukoresa omugoyi, ekiti, orukoba nari ekintu
 ekindi kwenda kumanya obwingi, obugufu nari oburaingwa bw'ekintu.
 Omushuubuzi akagyera omwenda gwe. 2) Okuhwerera nari okuhinduka amaizi.
 Omwonyo gukaraara aheeru, gwagyera.
 okugyeresa, okugyerera
okugyera2 [okugyera] g. Okuhiisiriza munonga kw'ekijuma. Omuyembe gwe
 guhiire gwagyera.
okugyeragyeranisa [okugyeragyeranisa] g. Okuringaaniza ekintu n'ekindi
 okareeba ekirikukira ekindi omu burungi, obuhango nari oburaingwa.
 Banza ogyeragyeranise emisimaari egyo, otakaguzire.
okugyereka [okugyereka] g. RT: okugereka. 1) Okutungika ekintu aha mutwe
 gw'ekindi. Yaagyereka eshwiga aha mutwe gw'ebitakuri. 2) Okusharira
 omuntu omushoro nari ekintu ekindi eki ashemereire kuha.
 Baamugyerekyera omushoro mwingi.
 okugyerekyera, okugyerekana, okugyerekwa, okugyerekyesa, okugyeruura
okugyesha [okugyesha] g. Okushaaruura ebihingwa by'enjuma nk'oburo nari
 omugusha nookoresa omusyo, n'ebindi. Oburo obu nibwenda kugyeshwa. RT:
 okugesa.
 okugyeshwa, okugyeshera, okugyeshesa
okugyeta [okugyeta] g. Okwegura ekintu aha mugyeto. Enyama kuri
 bataagigyeta, baaba batarikugihitsyayo.
 okugyetwa, okugyetera, okugyetesa
okugyeza [okugyeza] g. 1) Okubanga oruhi nari omuhoro orikwenda kuteera
 ekintu, waamara okareka. Yaamugyeza oruhi, kwonka tiyaamuteera.
 2) Okubuuza ekibuuzo nari okukora ekintu ekirikugyera obwengye nari
 enteekateeka y'omuntu. Yaamugyeza naamubuuza yaaba niwe yaabitwire,
 yaamugira ngu niwe.
okugyezaho [okugyezaho] g. Okuteeraho. Waagyezaho kwija kutureeba. kom: [<
 Lug. okugezaako].
okuha [okúha] g. RT: okuha. 1) Okukwatsa omuntu ekintu. Ebaruha
 nkagimuha. 2) Okugabira omuntu ekintu. Akamuha embuzi aha bugyenyi bwe.
 3) Okuha amaino: Okushekyerera omuntu. Naabagamba bampa amaino
 baasheka. 4) Okugaya n'okujuma omuntu noomureebesa ekikumu kishaija
 ky'engaro egarami. 5) Ishe omwishiki kwikiriza omwojo kushwera omuhara.
 fum: Otakuhaire biri akubiikiire.
 okuheera, okuheebwa, okuheereza, okuhaana
okuha engata [okuha engáta] gut. Okwekorera. Ku yaatsigire baabiha
 engata, yaabakuratira.
okuhaaga [okuhaaga] g. Okwiguta nari okuhurira omazirwe, otaine kindi
 kintu eki orikwenda. Ente ku zaamara kuhaaga, zaazaagira.
okuhaagaaga [okuháágaaga] g. Okurahura omuntu. Abariisa
 bakamuhaagaagira, baamuteera.
 okuhaagaagira gyer: OKUTAMBARIRA.
okuhaaha1 [okuhaaha] g. Okujuma nari kujooga omuntu, nainga ekintu.
 Bakamuhaaha ngu aine omutwe muhango. reb: OKUKYEMA koz: NK.
okuhaaha2 [okuhaaha] g. Okurondooza ekintu eky'eibura. Yaaza kuhaaha
 eky'okuteeka.
 okuhaahisa, okuhaahira, okuhaahuuza, okuhaahuura
okuhaahaana [okuhaahaana] g. Okubuza omuntu nari ekindi kintu
 obusingye, otarikwenda ngu okireebe nari kize ahu ori. Bakamuhaahaana
 munonga, yaatoroka yaarugayo.
 okuhaahaanwa, okuhaahaanira
okuhaahagira [okuhááhagira] g. Okwitsya jubajuba nka waaba waaruga
 kwiruka ahabw'oburuhe nari waakangarana. Ku yaaruga kwiruka, yaatandika
 kuhaahagira.
okuhaajaana [okuhaajaana] g. Okugamba aha kintu munonga ngu
 mukyetegyereza kandi mukirondere omuhanda gw'okukikoreramu. Baaba
 nibahaajaana aha buruuru.
 okuhaajaanira, okuhaajaanisa, okuhaajaanwa
okuhaanisa [okuháánisa] g. Okuha omuntu ekintu nawe akakuha ekindi
 ekitarikushushana n'eki waamuha. Bakahaanisa ente yaamuha embuzi
 ishatu. gyer: OKUHINGAANA.
okuhaanya [okuháánya] g. Okukuura amooya aha kinyonyi nk'enkoko. Yaaza
 kuhaanya enkoko ei barikwenda kuraarira. RT: okumaanya. km: okumaanya.
 okuhaanyura, okuhaanyaguza, okuhaanyisa, okuhaanywa reb: OKUFUURA;
 OKUMAANYA
okuhaanyaguza [okuháányaguza] g. Okugyenda jubajuba noocwanisa. Omujungu
 yaaturabaho naahaanyaguza, naabuuza omuhanda.
okuhaasa [okuhaasa] g. Okwangisiriza okakora ekintu eki baakuzibira
 kukora. Bamuzibiire kuzayo, yaahaasa. gyer: OKUHARIIRIZA.
okuhaasirira [okuhaasirira] g. Okukora omugyenzo gw'okuheereza
 omugisha; kikira kukorwa omuntu mukuru omu myaka nari omu nyikiriza.
 Akahaasirira omutabani kutunga obushwere burungi.
 okuhaasirirwa
okuhaata [okuhaata] g. Okukoresa omusyo kwiha ebishushu aha bintu
 namunonga eby'okurya nk'ebitookye nari ebitakuri. Yaaba naahaata
 ebitookye, omusyo gwamushara. RT: okuhaata.
 okuhaatisa, okuhaatira, okuhaatwa
okuhaatiika [okuhaatiika] g. Okugyema omuntu kukora ekintu, eki yaaba
 atarikwenda kukora. Niwe yaamuhaatiikire kuza kwega.
 okuhaatiikwa
okuhaazya [okuhaazya] g. Okukama ente amate gakahwa omu muhako. Emikamire
 yaawe egyo, hoona neebaasa kuhaazya ente?
okuhaba [okuhaba] g. RT: okuhaba. 1) Okuburwa omuhanda gw'okutooramu,
 nari kutoora omuhanda ogutari gwo. Akaba naaza owaabo, yaahaba.
 2) Okukora ebikorwa bitahikire. Bakamuhabisa, yaakora ebitari byo.
 okuhabya, okuhabisa, okuhabira, okuhabuura, kuhabuuka
okuhababa [okuhababa] g. reb: OKUTABAAZA 1
okuhabura1 [okuhabura] g. Okworeka omuntu omuhanda, nari kugambira omuntu
 kukora ebihikire. Yaamuhabura kuguma naateekyera iba. RT: okuhabura.
 okuhaburwa, okuhaburisa, okuhaburira
okuhabura2 [okuhabura] g. Okutaatsya ente kuruga omu iriisizo. Yaaza
 kuhabura ente ze.
 okuhaburwa, okuhaburisa, okuhaburira
okuhaburira [okuhaburira] g. Okutuubya nari okushara amashansha
 n'endere ezikuzire aha mitumba omu kukora nari okuboneza orutookye.
 Yaaza kuhaburira orutookye rwe.
 okuhabuririza gyer: OKUSHAAHURIZA.
okuhabuza [okuhabuza] g. Okubuuza aha bantu ekikushobeire nooyenda ngu
 bakuhe obwengye. Yaaza kuhabuza obwengye omu bashaija bakuru.
okuhaga [okuhaga] g. 1) Okuta orwoya omu mupiira nari ekintu kyona
 ekiine omwanya ahagati. Akahaga omupiira gwabaruka. 2) Okuzimba nari
 ekintu kuba kihango namunonga ahabw'oburwaire. Akarya eby'okurya bingi
 yaahaaga eibondo.
 okuhagwa
okuhagama [okuhágama] g. 1) Ekintu kukwatira omu kindi. Takyenda kurya
 enyama, ahabw'okumuhagama omu maino. 2) Eby'okurya kuniga omuntu nari
 ekintu. Entongo y'enyama yaamuhagama, baamuteera entomi omu mugongo
 yaagitanaka. 3) Okwanga omuntu, okamubuza obusingye. Abaana abo
 nibahagama mukuru waabo, tihaine orikwenda ngu amureebe.
okuhagara [okuhagara] g. Okugira emicwe mibi, nari omuntu kukora
 ebitahikire. Akahagarira abarumuna, baamuteera.
 okuhagarira
okuhagatira [okuhágatira] g. Okukwatira ebintu bingi aha kifuba
 n'emikono ebiri. Naamureeba ahagatiire amoozi. RT: okuhagatira.
 okuhagatirwa
okuhagika [okuhágika] g. 1) Okuta ekintu ahantu ahu kitahamire. Omukazi
 akahagika omusyo omu kisasi. 2) Okugyema omuntu ebintu ebi atarikwenda.
 Naaba mbyangire, yaafa kubimpagika.
 okuhagikwa
okuhaguka [okuháguka] g. Ekintu kuruga aha kindi ahu kihamiire nk'eitaagi
 kuruga aha muti. Ekiti kyabo ky'omuyembe kyahaguka omu njura. RT:
 okuhaguka.
 okuhagura, okuhagukira
okuhaha [okuhaha] g. Okugira obwoba nari obutiina. Baamugira ngu baaza
 kumuteera, yaahaha.
okuhahaara [okuhaháára] g. Okwemereza omutima ahabw'obwoba, okaguma
 oyeraarikiriire. Akahahaara omutima obu omwana we yaabaire arwaire. RT:
 okuhaahaara.
okuhahuura [okuhahúúra] g. Okubukaaza omuntu, omutima gukamugaruka omu
 nteeko. Yaaba ahahire, niinye naamuhahuura.
okuhaima [okuhaima] g. Enjoki kunyuunyuuta omweyangye n'entsinda omu
 birabyo gw'okukoramu obwoki. Okuhaima kw'enjoki kukamutiinisa, yaaremwa
 kuboneza ebimuri bye. koz: NK.
okuhaisa [okuhéìsa] g. Okuhimbisa nari okugamba gye aha muntu. Eri zooba
 boona baaza kuhaisa. RT: okuhaisa.
okuhaka [okuháka] g. Enyamaishwa nk'ente kugira enda. Ente ye terikuza
 kuhaka ahabw'amashaju maingi. RT: okuhaka.
okuhakana [okuhakana] g. RT: okuhakana. 1) Okuteera empaka nari okwanga
 kwikiriza ekintu ekirikuba nikigambwaho. Noobaasa ota kuhakana aha
 kintu eki otaineho buhame. 2) Okuhayahayana nari okusingasingana
 n'abandi. Nibaza kuhakanira ekikopo ky'omupiira. fum: Ekikamba
 tikihakana na muhoro.
 okuhakanira, okuhakanisa
okuhakuura [okuhákuura] g. RT: okuhakura. 1) Okwiha obwoki omu kihumi.
 Yaahakuura obwoki yaabumaramu. 2) Okuhatuura ekintu omu kindi kintu.
 Yaahakuura enyama omu riino.
 okuhakuurira, okuhakuurisa, okuhakuurwa
okuhakwa [okuhákwa] g. Okukorera abandi bakakutwara nk'omwana w'omuka.
 Nshobeirwe naaronda ah'okuhakwa haabura.
okuhama [okuháma] g. 1) Okutsimba ekintu kikakwata, kikaremwa
 kutengatenga. Yaaba naahatiira ekikondo kwonka kyayanga kuhama.
 2) Ekintu kutaaha omu kindi kikaremeramu. Eihuri ryaza omu kikopo
 ryahamiramu. 3) Omuntu kuhika omu myaka ya rwagati. Omutabani hati
 yaatandika kuhama 4) Okugyenda aha muntu munonga. Naamwetsiza kwonka
 yaayanga yampama.
okuhamba [okuhamba] g. RT: okuhamba. 1) Omushaija kukwata omukazi nari
 omwishiki kifuba akashambana nawe. Akahamba omukaikuru baamukoma emyaka
 20. 2) Okutwara ekintu ky'ondiijo muntu atenzire nari atakunzire.
 Baakahamba ekishaka kye yaakihwaho. Baarwebandira bakahamba eihanga
 ryabo, baabahwerekyereza.
 okuhambisa, okuhambira, okuhambwa, okuhambana
okuhambaara [okuhambaara] g. 1) Okugwa eiraro nari okugyendera aho
 otaine kigyendererwa. Yaahambaara yaagyenda, titurikumanya ahu yaaza.
 2) Okufa kugurukira omuntu okamubeiherera ngu niwe yaakora ekintu, kunu
 atari we. Bakahambaarira omwana, ngu niwe yaiba sente.
 okuhambaarira
okuhambatika [okuhambatika] g. Okugyema omuntu kukora ekintu eki
 atarikwenda.
okuhambuza [okuhambuza] g. reb: OKUBUNUZA
okuhambya [okuhambya] g. Okwiruka aha kintu ekyaba kikutsigire
 okakikwata, nari okutunga eki obaire nooyenda. Omushuma w'ebitookye
 baamuhambya. RT: okuhambya.
okuhamibwa [okuhámibwa] g. Okwikirizibwa nari okumanywa omu rwatu, ku
 niiwe oshemereire kukora ekintu nanka. Omwebembezi waitu, naahamibwa
 ryari aha ngoma?
okuhamisiriza [okuhamisiriza] g. Okuhamiza kimwe ku omuntu nanka niwe
 akozire ekintu. Bakaija barikumuhamisiriza ngu niwe yaibire ente,
 eyaabuzire.
okuhampuka [okuhámpuka] g. Omwishiki okwetwara ow'omushaija batamwikirize.
 Omuhara ogwe ahampukire.
 okuhampukwa
okuhamura [okuhámura] g. 1) Okwikiririza omu kintu nk'ekiine amaani
 maingi kandi kikakutambira. N'enki mushaija 'we, waaba noohamuza ki?
 2) Okumaramu omuntu nari ekintu amaryo. Bakatsiga baamuhamura,
 baagyenda.
okuhamya [okuhámya] g. Okuheereza obuhame aha kintu. Akatuhamiza ku niwe
 yaatweire ente yaabo.
okuhana [okuhana] g. Okugambira omuntu noomuhabura ngu ayegarukyemu omu
 micwe ye, yaaba eri mibi. Baamuhana ngu atagaruka kwiba. fum: Bahana
 ogwine.
 okuhanwa, okuhanira, okuhanisa
okuhanaanurwa [okuhanaanurwa] g. Okukwatakwata ebintu bitari byawe,
 okabishiisha. Abariisa bakunda kuhanaanurwa. koz: KI.
okuhanama [okuhanama] g. Okutemba kw'ekintu ahaiguru. Abaana bato
 nibakira kuhanama omu miti. Emihendo y'ebintu ehanamire
okuhanantuka [okuhanantuka] g. Okuruga nari kuhanuka kw'ekintu n'amaani
 kikaruga ahaiguru, kikagwa ahansi. Omwana baamushanga atembire,
 baamuhananturayo. RT: okuhanantuka.
 okuhanantura, okuhanantuza
okuhanda1 [okuhanda] g. Okusa enjuma z'oburo nari omugusha,
 otarikuzinozya. Oburo bwabo yaabuhanda.
okuhanda2 [okuhanda] g. 1) Okutwaza kubi n'ekifuba otarikweshengyereza.
 Ku ohanda, okanyisa abangi. 2) Okworeka obumanzi, waaba oine eki
 orikukora. Kuri atarahanzire, enju ye bakaba nibagisheenya.
okuhanda bunaku [okuhanda bunáku] gut. Okukora munonga n'amaani, oine eki
 ogyendereire n'obu kyakwetengyesa kuraba omu buremeezi. Omwana ogwo
 naahanda bunaku.
okuhandiika [okuhandiika] g. Okukora eshuura nari enyuguta aha
 rupapura, ahansi nari ahandi hantu hoona, nookoresa ekaraamu nainga
 ekindi kintu kyona. Nibenda omuntu orikumanya kuhandiika, oraakore
 omurimo gw'obuhandiiki. fum: Nookora busha nk'orikuhandiika aha maizi.
 okuhandiikwa, okuhandiikira, okuhandiikisa
okuhanduuka [okuhanduuka] g. Okwemerera munonga ahantu. Ka
 waahanduukira aha ruti rw'omuryango? fum: Owaashaba, ahanduuka emisi
 y'amayasha.
okuhanduura [okuhanduura] g. Okwiha omura nari enzito omu mubiri
 gw'omuntu. Bakamuhanduuramu enzito ishatu.
 okuhanduurwa, okuhanduurira, okuhanduurisa
okuhanga1 [okuhanga] g. RT: okuhanga. 1) Okukora ekintu ekyabaire
 kitakabahoga. Ruhanga niwe yaahangire iguru n'ensi. 2) Okureebeka
 munonga kw'ekintu namunonga ekiizire juba, eki haihi buri omwe aine.
 Baguzire ebiteeteeyi ebihangire. fum: Akaaguhangire niko kagwata.
 okuhangwa, okuhangira, okuhangisa, okuhanguura
okuhanga2 [okuhanga] g. Okuhanga amaisho: Okureeba ekintu munonga
 otarikuhumbya. Yaamuhanga amaisho nk'oine eki arikwenda kumugambira.
 RT: okuhanga.
 okuhangira, okuhangwa
okuhanga3 [okuhanga] g. Okutandika kumera amaino kw'omwana. Omwana waawe,
 arahangire? RT: okuhanga.
 okuhangira
okuhangaana [okuhangaana] g. Okugumya omuntu nari okumuha amaani omu
 buremeezi. Nibo bamuhangaanire, baitu akaba ari ow'okwitwa enaku.
okuhangaanurwa [okuhangaanurwa] g. Okuguma oyemereire obutashutama. Mwana
 'we shutama, orekye kuhangaanurwa omumaisho g'abantu bakuru.
okuhangaara [okuhangaara] g. Ekintu kutuura obunaku buraingwa. Emotoka
 ye ehangaire munonga. RT: okuhangaara. fum: Obuhangaazi bukariisa
 embeba omuguta gwa kapa.
 okuhangaaza, okuhangaarira gyer: OKUMEREERA.
okuhangahanga [okuhangahanga] g. 1) Okutandikaho ekintu kisya. Ebi
 orikukora byona, n'okuhangahanga kwonka. 2) Okugamba ebishuba nari
 ebitari byo, ebi omuntu yaayeteekateekyera. Ebigambo bimuburiire,
 yaahika aha kubihangahanga.
 okuhangahangira, okuhangahangisa, okuhangahangwa
okuhanganga [okuhánganga] g. 1) Okwiha nari okutaha amaizi ahantu
 hare. Abantu ba Mwizi nibahanganga amaizi omu mishozi. 2) Okugyenda
 n'enjara. Yaija kutaayaaya tibaamufaho yaahika aha kugyenda
 arikuhanganga.
 okuhangangwa
okuhanganirwa [okuhanganirwa] g. Okugira oburemeezi omu kuzaara,
 ekyanyima kikanga kushohora. Omukazi we akahanganirwa, obu yaabaire
 naazaara.
okuhangara [okuhangara] g. Omwisiki kumara obunaku buraingwa owaabo
 atakashweirwe. Omuhara ahangaire munonga.
okuhangirira [okuhangirira] g. 1) Okukwata kurungi ekintu kicwekire
 n'obwegyendesereza, kwenda ngu kitaragarika nari kucwekyera kimwe.
 Tukamwecura ahangiriire empapura z'ekitabo ezaabaire zaatsigaraho, ngu
 kitaragarika kikahwaho. 2) Okukora ekintu kubi, kitarikubaasa kumara
 obunaku buraingwa. Yaabaija emeeza naahangirira, yaayanga kubonera.
okuhangisa [okuhangisa] g. 1) Okukunda ekintu ekisya, okanga ekikuru.
 Eriigyenda ahangiise okugyenda n'omukazi we omuto, tibarikuruganaho.
 2) Omuntu kutwaza omuringo gumwe, kumara obunaku buraingwa. Abagurusi
 bagizire ngu abaishiki b'eriigyenda bahangiise okujwara empare, bo eki
 batakunzire.
okuhanguha [okuhánguha] g. Okugomoka kw'ekintu, kikaba kihango. Akagyenda
 ari mukye yaagaruka ahanguhire. gyer: OKUGAIJA.
okuhanguka [okuhanguka] g. Okugwa kw'enjura ahonaaho nari okwija kwayo
 omurundi gw'okubanza ahanyima y'okubura kumara obunaku buraingwa.
 Enjura ehangukire. Ku mbaire naahika omu ruhanga, enjura yaahanguka,
 yansaho oburo n'omugusha.
okuhangura [okuhángura] g. Okukuura omugusha nari oburo noihamu ebikumba
 gwemereire. Baaza kuhangura omugusha gwabo.
 okuhangurwa, okuhangurira, okuhangurisa
okuhangusya [okuhángusya] g. Okushanjuura ekintu, kikaba kihangoho.
 Empare eyaabaire etarikumuhika, akagihangutsya.
okuhanika [okuhanika] g. RT: okuhanika. 1) Okuta ekintu ahaiguru omu
 mwanya. Yaahanika esaati ye aha muguha. 2) Okuta ebitookye omu rwina.
 Ebitookye akabihanika byafuba. 3) Okutembesa omuhendo gw'ebintu.
 Omuhendo gw'ebintu baguhanikire. 4) Okuta emikono ahaiguru nk'ab'amahe
 kworeka okusingwa nari okuremwa. Baahanika emikono yaaguma ahaiguru.
 okuhanikira, okuhanikisa, okuhanikwa, okuhanura
okuhanikira [okuhanikira] g. Okukobeka omukazi w'enda akahangaanirwa
 naazaara. Omukazi we akaza kuzaara baamuhanikira.
 okuhanikirwa
okuhanuura [okuhanuura] g. RT: okuhanuura. 1) Okuteesa ebyafaayo
 ebyabaireho ira. Yaaba naakihanuura, baija kumweta ngu omwana we yaija.
 2) Okuteisa n'omuntu aha kintu. Twaba nituhanuura nk'oku turaakore.
 okuhanuuza, okuhanuurira
okuhanvuura [okuhanvuura] g. Okunia kw'embwa. Embwa yaahanvuurira omu
 musiri gwe, yaagiirukaho.
okuhara [okuhára] g. RT: okuhara. 1) Okwagura ekintu n'enono nari
 n'ekindi kintu kigumire. Enjangu yaamuhara, haajwa eshagama.
 Akamuharisa ebiti arikumwirutsya. 2) Okwoboora enkuru aha mpu.
 Bamuhaire ogw'okuhara empu.
 okuharisa, okuharagura, okuharira, okuharwa
okuharaatura [okuharáátura] g. Okukuuba nari okuhara ekintu kikarugaho
 omubiri gw'okubanza hakareebeka ogw'omunda. Ekiti kyamuharaatura yaajwa
 eshagama. RT: okuharaitura. gyer: OKUKURUBURA.
okuharaatwa [okuharaatwa] g. Okuzaanira aha kintu ekirikubaasa
 kusiisikara nari omuntu orikukukira. Omwana naakira kuharaatwa munonga.
 fum: Waaharaatwa nk'oraarware.
okuharabaga [okuharabaga] g. Okukwata nibiragara. Ku baizire
 kumukwata, yaatandika kuharabaga.
okuharabagana [okuhárabagana] g. Okuba orwaire, noohoroota ori haihi
 kufa. Twatsiga naaharabagana, ari haihi kufa. RT: okuharabana.
 okuharabaganira
okuharaga [okuharaga] g. Okusiiga ekintu ebintu bingi okakimaza. Ekisiika
 kye kyona baakiharaga ebyondo.
okuharagata [okuháragata] g. RT: okuharagata; okukarakata. 1) Okuhinga
 aha mutwe, otarikutimba munonga ahansi nka waaba noobagarira omwani
 nari ebimuri omu mbuga. Yaasiiba naaharagata efuute ye. 2) Okwiha
 ekintu aha kindi nk'aha ruhu nookoresa ekintu ky'obwogi nk'omusyo,
 kwihaho ebikwatiireho. Yaaharagata obwoya aha ruhu, arikuza kuruteeka.
 okuharagatwa, okuharagatira, okuharagatisa
okuharamba [okuháramba] g. Okutemba ekintu nk'omuti nari ekisiika.
 Yaaharamba omuti gw'omu kibuga. RT: okuharamba.
 okuharambira, okuharambwa
okuharambura [okuhárambura] g. Okukora omurimo n'obwira, gukabura
 kubonera. Yaaharambura entabire.
okuharambwa [okuhárambwa] g. Okuriibwa omunda nari okuhurira hariho
 ekirikukuruma omu magara, oine obusaasi bwingi. Omukazi wangye
 naaharambwa ahabw'okugira enda.
okuharana [okuharana] g. Okwanga omuntu. Omwana naaharana nyina. RT:
 okuharana.
okuharangatana [okuhárangatana] g. Okwangana n'omuntu, okashanga
 mutarikureebana. Naaharangatana na mutaahi we, ahabw'ekishaka kye
 eky'eife y'enju.
 okuharangatanira, okuharangatanwa, okuharangatanisa
okuharara [okuharara] g. Okukunda ekintu kisya, okanga ekikuru. Akaharara
 ekiteeteeyi kye ekisya, ekikuru yaakinaga.
 okuhararuka
okuhararuka [okuhararuka] g. Okutamwa ekintu eki obaire nookunda
 okenda ngu otagaruka kukireeba nari kukikoresa. Akahararuka omukazi we,
 takyenda kumureeba.
okuhariiriza [okuhariiriza] g. Okugyemesereza omuntu kukora ekintu eki
 atarikubaasa. Omushaho akahariiriza omurwaire kumira omubazi. RT:
 okuhaliiriza.
okuharika [okuhárika] g. 1) Okushwera omukazi wa kabiri. Omukazi we,
 amuharikire. 2) Okugirira omuntu eitima n'eihari. Reeka kumparika,
 tindikushwerwa na iwe.
 okuharikwa, okuharikira, okuharikisa
okuharura [okuharura] g. RT: okuharura. 1) Okukurura ekintu ahansi kuruga
 omu mwanya okuza omu gundi. Yaaharura omwana omwitaka yaajwa eshagama.
 2) Okutwara omuntu nari ekintu n'empaka. Embuzi eziine abaana nizo
 bakira kuharura zitarikwenda kubatsigaho.
okuhasha [okuhásha] g. 1) Okuzaara amahasha. Akahasha kabiri. 2) Okukora
 emirimo ebiri omurundi gumwe. Kuri mutarikuhasha oburiisa n'obuhingi,
 obworo bukaabaitsire.
okuhashana [kuháshana] g. Abaana kukura bari hamwe, baaba bari amahasha.
 Abaana be bakahashana waabareeba tokaabamanya.
okuhashanuura1 [okuháshanuura] g. Okukora omugyenzo waaba oherize kuzaara
 amahasha. Twaba turikuhashanuura amahasha.
okuhashanuura2 [okuháshanuura] g. Okubaganisamu ekintu kabiri.
 Akahashanuura emitumba ebiri.
okuhashuka [okuháshuka] g. Ekintu kutaaguka nari kucweka kikaruga aha
 kindi. Akahanda aka nikareebeka kuba nikahashukira aha nkuuto.
 okuhashukira, okuhashukana
okuhata [okuháta] g. 1) Okugyema omuntu kukora emirimo ei atarikubaasa
 nari ei atarikwenda. Bamwe omu bantu abakurira aha ihari, bakaishe
 bakira kubahata. 2) Okuhena omuntu. Ka nkuhate, ondeebe. Akamujuma
 arikumuhata. 3) Okukora n'amaani. Ka twehate, tutsigye twaheza omurimo.
 okuhatwa
okuhatama [okuhátama] g. Ekintu kuza omu kindi kikakwatiramu. Yaatemba
 omu kiti, yaahatamamu.
okuhatiira [okuhátiira] g. Okwigatira ekintu nooyenda ngu kihikye omu
 kindi. Akahatiira ebidongo omu kisiika naayenda ngu ebikondo bigume.
 okuhatiirwa, okuhatiiza gyer: OKUSHOKA.
okuhatika [okuhatika] g. Okuta ekintu omu kindi nookigyemamu. Omusyo
 yaatsiga yaaguhatika omu rusiika.
okuhatuura [okuhátuura] g. Okwiha ekintu ahu kikwatiire. Naatsiga
 naahatuura ebyondo aha nkaito.
 okuhatuurwa, okuhatuurira, okuhatuuza
okuhaya [okuhaya] g. 1) Okutiinisa ondiijo ngu nooza kumukora kubi.
 Yaaba naamuhayira ngu naija kumuteera. 2) Ente kwanga kwontsya nari
 kukamwa. Ente yaawe neehaya tindikubaasa kugikama. fum: Ku ohayira
 ekibira, ekookoro ehayira omukono. Nibahayira engumba nirwita enzaire.
 okuhayana
okuhayana [okuhayana] g. Okukora ekintu buri omwe agyendereire kusinga
 ondiijo. Bakahayana omu kweshongora, yaabasinga.
okuhayira [okuhayira] g. Okugambira omuntu ngu noija kumutsinga nari
 kumukora kubi. Mutabani we abaire naahaya ngu naija kumuniga.
okuhaza [okuháza] g. Okutongana n'omuntu yaaba aine eki yaakukora.
 Naatsiga yaatandika kuhaza naija.
okuheba [okuhéba] g. Okuhwa amatsiko omu kintu. Esente zaawe ozihebe!
 Ebintu ebyabuzire, ku babironzire kumara omwanya muraingwa, baabiheba.
okuhebeba [okuhébeba] g. Okugamba kw'empaya yaaba n'eshiija embuzi
 erikwenda kwemya. Empaya ye eraire neehebeba bwasheesha.
okuhebebera [okuhébebera] g. Okugamba kw'omuntu agumiirwe kushohoza
 ebigambo kuruga omu kanwa. Omwana we naagamba naahebebera.
okuhebesereza [okuhébesereza] g. Okukora ekintu munonga, kukira oku
 kikorwa butoosha. Akasheka yaahebesereza. reb: OKURENGYESEREZA
okuhebuza [okuhébuza] g. Okukorera omuntu kubi, haza we yaakukoreire gye.
 Ngaha buzima, mbwenuho waahebuza.
okuhebya [okuhébya] g. Okugamba nari okukora ekitashemereire, okarenzya.
 Omukazi ogwo aha kugamba busha, akahebya.
okuheeka [okuheeka] g. RT: okuheeka. 1) Okuta omwana omu mugongo. Yaaba
 aheekire omwana arikwiruka. 2) Ekimera nk'ekicoori kutaho eibeere.
 Ebicoori bye, byatandikire kuheeka. 3) Okuta omuntu nari ekintu aha
 kiiruka nk'egaari okakivuga. Yaaba aheekire omukazi we aha gaari.
 4) Okutwara omuntu nk'omurwaire nari omugore omu kigagara (engozi).
 Omurwaire baija bamuheekire omu kigagara.
 okuheekwa, okuhekyera, okuheekyesa
 okuheeka mahitsi Okuheeka omuntu acurami. Baaba nibazaana,
 barikuheekana mahitsi.
okuheekuura [okuheekuura] gut. Omuntu kufeerwa abaana be boona
 akatsigara ayefumbatsi. Rufu ekamuheekuura, akiri muto.
okuheekyera [okuheekyera] g. Okuza omu kishaka kurwanisa obwebembezi
 oburiho omu ihanga. Bakaza omu kishaka kuheekyera eihanga. RT:
 okuhyeekera.
okuheenyera [okuheenyera] g. Okugyenda noocokomba nka waaba
 ohendekire. Ayetiire ahansi nyekiro, yaimuka naaheenyera. RT:
 okuhenyera.
okuheera [okuhéèra] g. Okutsindika ekintu ekiri omunda yaawe ngu
 kirugyemu, nk'omukazi yaaba naazaara, nari omuntu yaaba naania* empato.
 Yaaza omu kamina, yaaguma naaheera.
okuheerereza [okuheerereza] g. Okukora ekintu oyehaireyo, otainemu
 bugara bwona. Nangwa naitwe tukyaheerereize n'omurimo gwaitu.
okuheereza [okuhééreza] g. RT: okuheereza. 1) Okuha omuntu ekintu.
 Akamuheereza esaati ibiri. 2) Okukora omurimo gw'obwebembezi. Eminyeeto
 eshaziremu okuheereza omu kyaro kyabo. 3) Okukora omurimo gw'empeera.
 Akaba naahereza ekigombe ky'eby'empungi Mbarara.
okuheesha [okuhéèsha] g. RT: okuheesa. 1) Okukora ekikwato n'emikono
 nookiiha omu kindi kyoma, obwo nookyotsya aha muriro gw'amaani munonga.
 Ishento naaheesha emihoro. 2) Okukora ekintu kirikushushana n'ekindi
 kintu omu buryo bw'okugingirira. Bamukwatsire naaheesha ebishumuuruzo
 by'amaju g'abandi.
okuheha [okuhéha] g. Okweshemeza nari okushemeza omwana yaaheza kunia*,
 nari ahu yaania*. Omwana yaania baayanga kumuheha. RT: okuheha.
 okuhehwa, okuhehera, okuhehesa
okuheheera [okuhehééra] g. Okunyeheerera.
okuheheeza1 [okuhéheeza] g. 1) Okutwara ekintu okakibuzaho. Akaheheeza
 omuhoro gwa ishe. 2) Okureetera omuntu kukorora. N'enki ekyakuheheeza,
 ka waakorora munonga. 3) Okwitsya noogaruza orwoya rwingi omunda. Ku
 yaarwaire ekyemerero, yaitsya naaheheeza. 4) Okweshora omu iraka
 ryorobi. Abeeshongozi barungi, baheheeza amaraka. 5) Okubinga omuntu
 akagyenda jubajuba. Ti yaamubinga, yaamuheheeza!
okuheheeza2 [okuhéheeza] g. Okuta ebintu ebi orikwenda kwera omu
 kitukuru, okakita aha mutwe okainama, bikaguma nibyatika omuyaga
 nigutwara ebishushungu. Yaaza kuheheeza oburo bwe.
okuheiga [okuheiga] g. Okutimba ebihingwa nk'ebitakuri nari emondi
 nooyejunisa ekiti. Maawe tarimu, yaaza kuheiga ebitakuri.
okuheijeera [okuheijeera] g. Okwitsya munonga noohaahagira, omwitsyo
 niguruga hare, nk'omuntu yaaba nairuka. Baaba nibazaana omuzaano
 gw'okwiruka, baagaruka nibaheijeera.
 okuheijeerera, okuheijeeza
okuhema [okuhéma] g. Okujuma omuntu orumire omunwa gwaruguru, amaino
 ag'eifo nigareebeka. Yaamugambaho, yaamuhema. RT: okuhema.
okuhemba1 [okuhêmba] g. Okucumika omuriro gukaaka. Yaaza kuhemba omuriro
 yaasiibayo. RT: okuhemba.
 okuhembererwa omuriro Okugira obutagatsi bwingi kw'omubiri gw'omuntu
 nka yaaba naayenda kurwara nari arwaire. Omwana yaahembererwa omuriro
 shana yaarwara.
 okuhembera, okuhembwa, okuhembesa
okuhemba2 [okuhêmba] g. koz: KI. 1) Okuha nari okutwarira omukazi oheriza
 kuzaara eby'okurya. Baahemba omukazi owaazaire omwojo. 2) Okuheereza
 abakozi, nk'abahingi, eby'okurya. Yaahemba abahingi be, tibaasiima.
 2) Okuha omuntu ekihembo ahabw'ekintu kirungi eki akozire. Omwana
 osingire gye ebibuuzo baamuhemba.
 okuhembera, okuhembwa, okuhembesa
okuhemberera [okuhémberera] g. 1) Okuta omuriro omu rwina nari omu
 ntabo ngu ebi oraatemu birahukye kusya. Ebitookye ku biraabe bifubire,
 garuka obihemberere. 2) Okuta omubazi aha nkundi y'omwerere ngu eyome.
 Baitu enkundi ye egi, ogihemberera?
okuhembura [okuhembura] g. 1) Ekintu kukura kikaba eky'okushaaruura.
 Omugusha gwahembura. 2) Okushara nari okunyukura ebikumba by'omugusha
 nainga amabeere g'ebicoori, kuruga aha bikonko. Bamukwatsire naahembura
 ebicoori by'abandi.
okuhembya [okuhémbya] g. Okurekyera ogyendereire kuteera ekintu, okateera
 aha rubaju. Yaahembya, obu yaarekyera ekinombe embuzi eyaaba neeyona
 emisiri.
okuhemeema [okuhémeema] g. Okunyomboroka ahantu okagyenda . Omushomesa
 akahemeema, yaaruga omu rukiiko.
okuhemuka [okuhemuka] g. Okukwatwa enshoni waaba oine ekintu kibi eki
 waakora bwesherekye kikaheza kikamanywa. Baamushanga naasheesha aha
 muhanda, yaahemuka.
 okuhemura, okuhemukira gyer: OKUSHWARA.
okuhemura [okuhemura] g. Okugamba ebintu bibi aha muntu ogyendereire
 kumushwaza. Omukazi akahemura iba obu yaamujuma omururu gwe omu bantu.
 RT: okuhemura.
 okuhemurwa, okuhemurira gyer: OKUNYAANYAATA.
okuhena1 [okuhéna] g. Okukora omuntu ekintu kibi okigyendereire ngu
 ashaashe. Yohaana akamuriisa ebitookye bigagire kumuhena. fum:
 Nyakwehena akeenyampira naarya.
 okuhenesa, okuhenwa
okuhena2 [okuhéna] g. Okuhungira. Yaaba ashutami aha mahega, yaatandika
 kuhena. koz: KI.
okuhenda [okuhênda] g. 1) Okucwa nari okukobora ekintu kikarugamu
 ebicweka. Yaahenda ekiti ky'omugurusi. 2) Okwanga kukuratira ebiragiro.
 Niwe yaabandize kuhenda ebiragiro. 3) Okuha omuntu omurimo gurikumukiza
 amaani. Omwana baamuhendetsa oruba rw'enku.
 okuhendera, okuhendesa, okuhendwa, okuhendagura
okuhenda enkokora [okuhenda enkókora] gut. Okubyama kw'ente embuzi
 n'ebindi. Ente naatsiga zaahenda enkokora. koz: Orurimi rw'ekikaari.
okuhendeka [okuhéndeka] g. reb: OKUKOBOOKA RT: okuhendeka.
okuhendera [okuhéndera] g. 1) Okumara kukora ekintu. Baahendera emishomo
 yaabo eriizooba. 2) Okuta ensha y'aha muheru aha nju waaba nooza kutaho
 eitungu. Enju ye, yaahika aha kugihendera.
 okuhenderwa gyer: OKUKUGIRA.
okuhenengwa [okuhénengwa] g. Okushaasha nari okunenwa namunonga omu
 magufa. Akarwara oburwaire bw'amagufa, naasiiba naahenengwa.
okuhenengyera [okuhénengyera] g. Okugwa nari okutaaha omu kintu
 kiraingwa okaburiramu. Omushomesa akahenengyera omu iramizo.
okuhenentuka [okuhenentuka] g. Okugyendera kimwe n'obwira bwingi
 obutareeba nyima, nari okwiruka n'obwira ahantu aharikutsirimuka.
 Omwishiki akahenentuka naaza kutaha amaizi omu ruhanga.
okuhenentura [okuhénentura] g. 1) Okwereeza nari okukubuura omuntu
 okamujweka busha. Omwishiki baamuhenentura ekiteeteeyi, yaatsigara
 ajwaire busha. 2) Okufa kutebura ekintu okakikiriza ahaiguru,
 okakiteera ahansi. Omutsigazi yaahenentura mugyenzi we shi, n'ahu waaba
 otari. 3) Okukwata ekintu n'obwira okakitwara. Omuriisa akahenentura
 enkoni ye, yaaza kuriisa.
 okuhenenturwa, okuhenentuza, okuhenenturira
okuhengama [okuhengama] g. Okugwera orubaju rumwe kw'ekintu. Akasiisira
 ke, kahengamiire emitumba.
okuhengyeka [okuhéngyeka] g. Okwegamiza ekintu orubaju rumwe. Yaija
 ahengyekire enyungu y'amaarwa, gaayatika.
 okuhengyekyera gyer: OKUHENGAMA.
okuhengyeneka [okuhéngyeneka] g. Okutangiriza amaizi omu kintu nk'enjura
 yaaba neegwa. Yaahengyeneka enyungu omu ibaraza.
okuhenuura [okuhénuura] g. Okushuuruura ekintu, okooreka eby'omunda.
 Omwana yaahenuura ebiteeteeyi bya nyina, yaamuteera. reb: OKUKUBUURA 2
okuhenuza [okuhénuza] g. Okushekyera ahaiguru namunonga mwaba muri
 baingi. Bahara be baihiremu ogw'okusiiba nibahenuza ngu nibahinga.
okuhera1 [okuhéra] g. Okusa kubi enjuma nk'ez'oburo, esaano ekaba
 ebihande. Yaasa oburo naabuhera, nibubaasa kutariibwa.
 okuherwa, okuheresa, okuherera
okuhera2 [okuhera] g. Okujuma omuntu orikumwijutsya nari kumugambira
 ebirikumukwataho. Akamugambaho, yaamuhera oburogo. koz: KI. RT:
 okuhera.
 okuherana, okuherera, okuherwa, okuheresa gyer: OKWONJOBORA.
okuhera3 [okuhéra] g. Okwija nari okuza aha muheru. Akamugira ngu niwe
 araahere, yaayanga.
okuhera4 [okuhéra] g. Okuza ahantu otagarukye. Akaza owaabo, yaaherayo.
okuherebura [okuherebura] g. Okujuma omuntu okamumarirayo. Yamujuma
 shi, yaamuherebura.
okuhereera [okuhéreera] g. RT: okuhereera. 1) Okwirira haihi n'ekintu.
 Ogwo mwana tarikwenda ngu bamuhereere. 2) Okumara obunaku buraingwa
 otarikureeba muntu nari kintu. Kakuru ahereera ira kunywa amaarwa.
 okuhereerana, okuhereerwa
okuhereeruka [okuhéreeruka] g. 1) Okwija aha muheru nari ekintu kubaho
 enyima y'ebindi. Ogwo mwana niwe yaahereruka kurugayo. 2) Obunaku obu
 waashembire kureeba nari kukora ekintu nanka. Nkamuhereeruka omwaka
 ogwahweire.
 okuhereerukwa
okuhereka [okuhéreka] g. Okuha omuntu ekitungwa ngu akikwororere.
 Akamuhereka embuzi ye, yaafa. RT: okuhereka.
 okuherekyera, okuherekwa, okuherekyesa
okuherera [okuhérera] g. Okugarukira ahantu. Bakaherera omu muhanda,
 baagaruka.
 okuhereza
okuhererwa [okuhérerwa] g. Okuhwa amatsiko omu kintu eki waaba nooyenda
 nari orinzire. Bakaronda omwana baahererwa.
okuherura1 [okuhérura] g. Okumaza nari okuhika ahari buri omwe, waaba oine
 eki orikuronda nainga orikukora. Yaaherura ekyaro kyona naaronda embuzi
 ye yaabura. Abaana be boona akabateera yaabaherura.
okuherura2 [okuhérura] g. Okugarura eikitungwa kuruga ei waabaire
 okiherekire. Yaimukira kuherura embuzi ye, tarimu.
okuheza [okuhéza] g. Okumara kukora ekintu nari okuhika aha muheru
 gwakyo. Ku yaaheza kurya, yaagyenda.
 okuhereza
okuhiga1 [okuhiga] g. Okwiriza kakye ekintu aha rubaju. Yaabanza yaahiga
 entebe, yaabona kurabaho.
 okuhigahiga, okuhigwa, okuhigira, okuhigisa
okuhiga2 [okuhiga] g. 1) Okugambira abantu ekintu ky'okubatamu amaani,
 omujinya, omuhimbo hamwe n'okubahamya. Akatandika orubazo rwe naabahiga
 ngu bahame, obusinguzi n'obwabo. 2) Okubeihabeiha omuntu ngu
 akaahindura emiteekateekyere ye. Asiibire naahiga abantu ngu baze omu
 kigombe kye, baayanga.
okuhigama [okuhigama] g. 1) Okuza aha rubaju, reero okahiguza ekintu ngu
 kirabeho. Empangare yaahigama aha nju, ngu emotoka erabeho. 2) Okureka
 ekintu kikakorwa nooreeba, obwo ori omwe ahari abo ab'okukikora. Omwojo
 akashutama yaahigama, tarikwenda kuhinga.
 okuhigamira, okuhigamisa
okuhigika [okuhígika] g. Okuta ekintu aha rubaju. Taata yaahigika
 eibaare, eryaba riri omu muhanda.
 okuhigikwa, okuhigikira, okuhigikisa
okuhigikira [okuhígikira] g. 1) Okutebeekanisa kurungi nari okubyara
 amahega. Yaahigikira amahega g'omukamwana. 2) Okuhamya ekintu ngu
 kitahirima, nari kutengatenga. Yaahigikirira omwana we, ngu atahirima.
 okuhigikirwa
okuhigima [okuhigima] g. Okwetomboitira omu matama noohuuma. Omukamwana
 akamureetera obushera butihire, yaahigima.
 okuhigimira
okuhigiza [okuhigiza] g. Okuza aha rubaju kuhigamira ekintu ngu kirabeho.
 Banza ohigize emotoka erabeho. koz: NK. RT: okuhigiza. km: okuhiguza.
okuhiguka [okuhíguka] g. Ekintu kukuuka ahu kirikuba kihamiire kikagwa,
 nari kikarugaho. Omuti gukahiguka, gwateera enju. RT: okuhiguka.
 okuhigura
okuhiguza [okuhiguza] g. reb: OKUHIGIZA km: okuhigiza.
okuhihira [okuhíhira] g. Okurira nari okugamba omu iraka riri
 nk'ery'ekihihizi. Rekyera aho kuhihiza, nyoko ari hakye kwija.
okuhihiza [okuhíhiza] g. Okugamba kw'ekihihizi. Ekihihiizi kikahihiriza
 aha mutwe gw'enju yaitu.
okuhiiga1 [kuhíìga] g. RT: okuhiiga. 1) Okuza omu kishaka kuronda
 enyamaishwa z'okwita. Baatwara embwa kuhiiga ekikooko, kyaziitirayo.
 2) Okuronda ekintu namunonga kyaba kibuzire. Nibasiiba nibahiiga
 eby'okurya kwonka bibuzire.
 okuhiigisa, okuhiigwa, okuhiigira
okuhiiga2 [okuhiiga] g. Okufa kw'embwa nari enjangu. Embwa yaitu
 ehiigire.
okuhiiganisa [okuhííganisa] g. Okwanga omuntu buri shaaha orikumuronda
 nooyenda kumukora kubi. Bakamuhiiganisa munonga baarugaho baamwita.
 okuhiganisibwa
okuhiija [okuhiija] g. Okunywa eky'okunywa kiine empiija reero okaguma
 noozihuuha, okabona kunywa. Yaabanza yaahiija obushera aha rushare,
 yaabona kubunywa.
 okuhiijwa, okuhiizira, okuhiizisa
okuhiika [okuhíìka] g. Okureebeka kw'ebicu n'eiguru rikahindagatana,
 nk'enjura yaaba neeyenda kugwa. Enjura etandikire kuhiika omu mwebazyo.
okuhiikahiika [okuhííkahiika] g. 1) Okwenda kugira eki waagamba omu
 bantu abeeteeraine, kikakuburira. Akahiikahiika kugamba, kwonka
 eby'okugamba byabura. 2) Okutaratambwa amarira, nooyenda kurira. Waaba
 ki, ka noohiikahiika kurira
 okuhiikahiikwa, okuhiikahiikira
okuhiima [okuhiima] g. Okuhiimeeka. Omukaikuru aine orukorora rw'amaani,
 naasiiba arikuhiima.
okuhiimeeka [okuhiimeeka] g. Okuba orwaire otaine busingye, noitsya
 kubi orikuhiriita omu kifuba. Arwaire enkorora, naahiimeeka. km:
 okuhiimiika.
okuhiimiika [kuhiimiika] g. reb: OKUHIIMEEKA km: okuhiimeeka.
okuhiirwa [okuhíìrwa] g. Okugira omugisha gw'omutaano okatunga eki waaba
 nooteekateeka. Akahiirwa yaashanga abaana be bariyo. RT: okuhiirwa.
 fum: Empungu ehiiriirwe, eteera embeba erimu omwonyo.
okuhiisa [okuhíìsa] g. RT: okuhiisa. 1) Ekijuma kuruga omu bubisi,
 kikasya. Enyaanya ze zaatandikire kuhiisa. 2) Okunyuuka eshande,
 okatamu omugusha ekahinduka amaarwa. Ahiisize amaarwa makye
 ab'okugagura baaba baingi. 3) Okuteeka eby'okurya bikasya. Yaahiisa
 juba eby'okurya batakaganzire. fum: Ngamba nyenka ahiisa mabi.
 okuhiisiza
 okuhiisiriza g. Ekintu kyaba kiri kibisi okakitaba nari
 okakishwekyerera ngu kisye juba.
okuhiisiriza [okuhíísiriza] g. 1) Okuta omuriro mwingi omu by'okurya
 ngu bisye juba. Korugyendo, irooko oreete enku z'okuhiisiriza
 eby'okurya. 2) Okwetereza omuntu ngu murwane. Rwamutwe niwe yaagumire
 naahiisiriza Mujuni, nikwo bakarwana. 3) Okuhuuma kw'enjoki omushana
 gwaba guri mwingi, nizituuruura. Enjoki zaahisiriza.
okuhika [okuhika] g. RT: okuhika. 1) Okuza omu mwanya ogu waaba
 ogyendereire kuzamu nari ogu waaba nooyeetengwamu. Bakahika aha
 ishomero bukyeire. 2) Okusinga ebibuuzo. Akakora ebibuuzo, yaabihika
 kurungi. 3) Obwire obu orikuba nooza kumara ahantu. Naaza kuba ariyo
 kuhitsya nyina ahu araizire.
 okuhikira, okuhikisa, okuhitsya
okuhikaana [okuhikaana] g. Okuhereera ekintu. Akashutama ahikaine
 n'omukazi we.
okuhikiirira [okuhikiirira] g. Okubaho kw'ekintu eki batwire
 bategyereize. Eki batwire barinzire kihikiriire ahakuba azaire
 abarongo.
okuhikiiriza [okuhikiiriza] g. Okukora ekintu eki otumirwe nari eki
 oshemereire kuba nookora. Naahikiiriza emirimo ye yoona. RT:
 okuhikiriza.
okuhikirana [okuhikírana] g. Okushanga abantu nibarya, reero bakakweta
 kurya nabo naiwe okarya. Hikirana turye. Omugyenyi ashangire nibarya,
 baamugira ngu ahikirane.
okuhikirwa [okuhikirwa] g. Okugwerwa akagwe nari okutunga emirabanamu.
 Omuri Katerera, mbwenuho bahikiirwe! Enyamaishwa zicwire omu irindiro
 ryazo, zaabataahirira.
okuhimba1 [okuhimba] g. Okugunja ekihimbo nk'ekyeshongoro nari ekyevugo.
 Omweshongozi rurangaanwa, niwe yaahimbire ekyeshongoro eki, boona
 baakunda. fum: Eby'obugyenyi, tibigira eihimba, ku okwata enturutsyo
 byereeta.
okuhimba2 [okuhimba] g. 1) Okubonera kw'ekizino nari ekyeshongora kyaba
 nikyeshongorwa kurungi. Ekizino kyahimba. Kyaba kyahimba kyabura
 entagurizi, kyaromba. 2) Okugira omujinya: Okukoresa amaani nari
 obwira. 3) Okutandikira ekishaka rwagati waaba noohinga. Ekishaka
 bakakihinga nibahimba, baarahuka kukimara. cob: Kyaba kyahimba,
 mukwikwi yaakiniamu. fum: Ekihimbya omusi n'ekiri omu seiso.
okuhimba3 [okuhimba] g. Okutandikira ekishaka rwagati waaba noohinga.
 Ekishaka bakakihinga nibahimba, baarahuka kukimara. fum: Ekihimbya
 omusi n'ekiri omu seiso.
okuhimbagira [okuhímbagira] g. km: NK. 1) Okufa omutima, okabura
 omugasho. Akaihamu ogw'okunywa amaarwa, yaahimbagira. 2) Okumarira
 omutima n'amaani gaawe omu kintu. N'enki ka waahimbagira, waahuriza ki?
 koz: KI. 3) Okugyenda nooteerera nka waaba ohendekire nari orwaire
 ekigyere.
 okuhimbagiza, okuhimbagirira
okuhimbisa [okuhímbisa] g. Okusingiza omuntu nari Ruhanga
 orikumweshongorera. Abantu boona baaza kuhimbisa Ruhanga omu iramizo.
okuhimbuuka [okuhimbuuka] g. Okugarukwamu omwitsyo kw'ekintu ekyaba
 kyafiire. Akahimbuuka amazire ebiro bishatu afiire. RT: okuhumbuuka.
 okuhimbuura
okuhimintuka [okuhímintuka] g. Okuhanuka ahaiguru kw'ekintu nk'amaizi,
 kikagwa ahansi n'amaani. Omwana yaahimintuka, yaayeteera aha ibaare.
 koz: Nk. km: okuhinintuka.
 okuhimintura, okuhimintuza
okuhina* [okuhina] g. Okuhurira nooyenda kuteerana n'omukazi nari
 n'omushaija. Omushaija ku yaareeba, omukazi yaahina. km: okuhinisa.
okuhinda1 [okuhinda] g. Okugamba kw'enjura n'amaani maingi. Enjura
 yaabanza yaahinda yaabona kugwa. RT: okuhinda. cob: Okuhinda makuba
 okateera makombe.
 okuhindira, okuhindisa
okuhinda2 [okuhinda] g. Okwiruka kw'ekintu. Ku yaatureeba yaahinda.
 okuhinda makuba Okwiruka nooteera emitsindo mihango. Akaija naahinda
 makuba.
okuhindana n'embaju [okuhindana n'émbaju] gut. Omuringo ogu omuntu
 arikuba naitsyamu yaaba arwaire munonga, atarikubaasa kwemerera
 batamukwatsire yaaba naaza kufa. Omurwaire we niguhindana n'embaju
okuhinduka [okuhinduka] g. RT: okuhinduka. 1) Okuruga kw'ekintu omu
 nshusha yaakyo, kikaza omu ndiijo. Omukazi we akahinduka, yaagomoka.
 2) Okuranzya orubaju orundi. Twashanga naareeba omumaisho, ku
 yaatureeba yaahinduka yaareeba enyima. 3) Okureka ekiteekateeko eki
 ogabirwe oine, okagira ekindi. Akaba naashoma ediini y'Abakatoriki
 kwonka ahindukire hati n'Omusiraamu. fum: Omushaija ahinduka omu kitabo
 tahinduka ha rurimi, .
 okuhindura, okuhinduza, okuhindagutura
okuhinduriza [okuhinduriza] g. Okujwarira ekijwaro omu buryo butari
 bwakyo. Yaaba ajwaire esaati agihinduriize atakimanyire.
okuhinga [okuhînga] g. Okukoresa ebikwato nk'efuka, kutebeekanisa itaka
 ahabw'okwenda kutamu embibo, nari okuboneza emisiri erimu ebihingwa.
 Baaza kuhinga, baasiibayo. fum: Ah'okusiiba ogiire kuhinga, osiiba
 ogiire kunywana.
 okuhingisa, okuhingwa, okuhingira
okuhingaana [okuhingaana] g. Okuha omuntu ekintu kyawe nawe akakuha
 ekye, buri omwe akaguma nakyo. Embuzi ye akagihingaanamu entaama. fum:
 Eki omutima gukunzire, amate gahingaana eshogye.
 okuhingaanira, okuhingaanisa, okuhingaanwa gyer: OKUHAANISA.
okuhingika1 [okuhíngika] g. Okuhuumuza ahansi ekintu eki waaba
 oyekoreire, kikagira ahu kyayegama. Omukazi akahingika oruba rw'enku
 aha rusiika.
 okuhingikira
okuhingika2 [okuhíngika] g. Omwojo kutwara omwishiki akamushwera
 atamugambire bugyenyi.
 okuhingikira, okuhingikwa
okuhingikana [okuhíngikana] g. Okuta ekintu aha mutwe gw'ekindi.
 Naakunda kuhingikana emitwaro y'ebihimba.
okuhingira [okuhíngira] g. Abazaire kuhayo muhara waabo kushwerwa obwo
 nibamushagariza n'ebintu. Bakamuhingira ishenkuru atakafiire.
 Bamuhingiize ebintu bingi, harimu n'ente.
 okuhingirwa, okuhingirira, okuhingiza
okuhingiza [okuhíngiza] g. Okwimukiza omuntu emizimu y'abaafiire kare,
 nooyenda kumukora kubi. Ishenkazi, niwe yaabahingiize. koz: KI. gyer:
 OKUHINZA 1.
okuhingura [okuhíngura] g. Okuraba aha kintu okagumizamu. Baaba
 nibagyenda, egaari yaabahinguraho. RT: okuhingura.
 okuhingurana, okuhinguza
okuhinguuka [okuhínguuka] g. Okuruga kukora, okataaha. Enjura niyo
 yaabahinguura, baaba batakabaire kwija.
 okuhinguura
okuhinguza [okuhínguza] g. Okurabyaho ekiteeso, mwena mukakishemba. Boona
 bakahinguza ekiteeso kye, baaba nikyo baagyenderaho. RT: okuhinguza.
okuhinintuka [okuhinintuka] g. reb: OKUHIMINTUKA koz: KI. km:
 okuhimintuka.
okuhinisa* [okuhinisa] g. reb: OKUHINA RT: okuhenesa. km: okuhina.
okuhinjuka [okuhínjuka] g. Okubombooka nari okurugwaho ebishushu
 kw'ekintu. Enju ye, egumire neehinjuka, neeza kurugaho neebagwera.
 okuhinjura
okuhinya [okuhínya] g. 1) Okuhikaanisa ekintu nk'ekirago kwenda ngu
 kireebekye kiri kikye nari kigire eitwara rirungi. Yaahinya ekirago
 arikuza kukibiika. 2) Okukuba ebicweka by'omubiri nk'emikono, amaguru
 n'amaisho omuntu yaaba naakaba. Ku yaagiire kwija, yaashanga
 baamuhinyire.
 okuhinywa, okuhinyira, okuhinyisa, okuhinyiirira
okuhinyangwa [okuhínyangwa] g. Okurwara okanoga, okabura agagyenda obwo
 okookootsire. Akarwara muhinya, yaahinyangwa.
okuhinyoora [okuhinyoora] g. reb: OKUMINYOORA km: okuminyoora.
okuhinza1 [okuhinza] g. Okwoherereza nari okwimukiza omuntu omuzimu
 gw'owaafiire. Yaamuhindiza omuzimu gwa nyinenkuru. gyer: OKUHIRIZA.
okuhinza2 [okuhinza] g. Okuhinza emitima: Okutiina ngu ebintu tibirikuza
 kugyenda gye. Ku naareebire ataija, naatandika kuhinza emitima.
okuhiriita [okuhiriita] g. RT: okuhiriita. 1) Okwitsya kubi, nka waaba
 orwaire, orikwitsya nk'enjangu. Omurwaire waabo, naahiriita 2) Okugona
 munonga nka waaba ogwejegyeire. Omushaija naaraara naahiriita
 nk'entare.
 okuhiriitana gyer: OKUTOOROOMA.
okuhirika1 [okuhirika] g. koz: NK. 1) Okuhiringitsa ekintu ahantu
 harikushuuma. Basiibire nibahirika amabaare omu kibungo. 2) Okutema
 ekintu kyemereire, kikagwa ahansi. Omuti baaguhirika. 3) Okuziika
 omuntu batamushabiire omu nyikiriza yoona.
okuhirika2 [okuhirika] g. Omuntu kuba omuhiri akabura kunaaba, kwozya nari
 kushunshura eishokye. Omukazi we akahirika, yaaba ow'okunywa amaarwa.
okuhirika3 [okuhirika] g. Okuziika omuntu batamushabiire omu nyikiriza
 yoona.
okuhirima [okuhirima] g. Okugwa ahansi kw'ekintu ekyemeriire. Omwana
 baamutsiga omu kibuga, yaahirima. RT: okuhirima.
 okuhirimisa, okuhirimya, okuhirimira
okuhirimba [okuhirímba] g. Okuguma kw'ekintu kikabura kugonda. Baaturiisa,
 ebitakuri bihirimbire.
okuhirimbana [okuhírimbana] g. Okukora emirimo mingi okahurira waaruha.
 Eriizooba naasiiba nimpirimbana.
okuhirimbura [okuhírimbura] g. Okutematema ekintu omu bicweka bingi
 nari kukicwamu ebicweka bingi. Omukaikuru ahirimbukire omugongo.
 okuhirimbuka, okuhirimburwa
okuhiringita [okuhiringita] g. Okwebirika nari okukumbagara kw'ekintu,
 nk'eibaare aha rushozi. Eibaare ryahiringita kuruga aha rushozi
 ryateera enju. RT: okuhiringita. km: okubiringita.
 okuhiringitsa
okuhiriza [okuhiriza] g. Okwimutsya omuzimu gw'omuntu owaafiire, ou oine
 nawe obuzaare, kwenda ngu gukore kubi omuntu okukoreire kubi. gyer:
 OKUHINZA.
okuhita1 [okuhíta] g. Okubonera kw'ekintu, kukira ebindi byona. Abaana
 be boona, omukuru niwe arikubahita.
 okuhitsa, okuhitwa
okuhita2 [okuhíta] g. reb: OKUCUGURA*
okuhogyera [okuhogyera] g. Okuta amaarwa omu ntabo, ngu gasye. Yaaza
 kuhogyera amaarwa ge.
 okuhogyeza, okuhogyerwa
okuhoha [okuhoha] g. Okujunda omunda kw'ekintu nk'enkyeka nari ekyozi
 nainga ekintu kyona kitakakuzire kurungi.
okuhoma [okuhóma] g. Okuta omushenyi nari obudongo omu biti nainga
 ahansi waaba nooyombeka. Yaaza kuhoma enju ye. RT: okuhoma.
 okuhomesa, okuhomwa, okuhomera, okuhomooka
okuhomba [okuhômba] g. Ekijuma kuba nikyenda kwoma. Omuyembe gwatandika
 kuhomba.
 okuhombesa gyer: OKUHONGA 1.
okuhombatana [okuhómbatana] g. reb: OKUKOMBATANA km: okukombatana.
okuhombooka [okuhómbooka] g. 1) Okubombooka kw'ekintu. Ekihunga
 kyateera enju ye, yaahombooka. 2) Okukooha nari okutuuba kw'ekintu.
 Omushaija arwaire, yaahombooka.
 okuhombookyera, okuhomboorwa, okuhombookyesa, okuhomboora
okuhomera [okuhómera] g. 1) Okusiiga amasha enyima y'ekintu nk'entara
 nari aha mabeere g'ente ngu enyana zitonka. Encwamutwe eyangire
 kucuuka, hati batandikire kuhomera. 2) Okwitira amaizi nka waaba nooza
 kweshera, ngu gagume gari maingi. Otakatandikire kweshera, obanze
 ohomere obwato kwenda ngu amaizi gagumemu.
okuhomontora [okuhómontora] g. Okuragaza ebikoote nari obudongo
 bikaruga aha kisiika bikagwa ahansi. Omwombeki akahomontora ebitaka
 by'ekitara.
 okuhomontorwa, okuhomontoresa
okuhomoora [okuhómoora] g. Okukokoora ebintu aha kindi kintu nari okwiha
 ebikoote aha kidongo ky'enju. Yaasiiba naahomoora enju.
 okuhomoorora, okuhomoorwa
okuhompatana [okuhómpatana] g. reb: OKUKOMBATANA koz: NK.
okuhona1 [okuhóna] g. Okwomera omu musiri kw'ebihingwa by'enjuma
 nk'oburo, baaba bakyerereirwe kubishaaruura. Oburo bwe buhonire.
 okuhonesa, okuhonera
okuhona2 [okuhóna] g. Okutimbuuka kw'omugoye gukacwekyera ahu waaba
 otarikwenda. Emigoye ye ekahona.
okuhonda [okuhonda] g. Okuteera ekintu n'amaani, nookoresa ekintu
 ekindi. Yaamuhonda ekyoma omu mutwe. RT: okuhonda.
 okuhondesa, okuhondwa, okuhondahonda, okuhondera, okuhondana gyer:
 OKUSHEKURA.
okuhondana [okuhondana] g. Okwangana kw'abantu bataine kwikirizingana
 ahagati yaabo. Abo bashaija nibahondana munonga.
 okuhondanisa, okuhondanira
okuhondeeza [okuhondeeza] g. Okubyama munonga okakyerererwa kwimuka
 nari kuruga omu kitanda. Eriizooba yaahondeeza munonga.
okuhondoberera [okuhondoberera] g. Okubura amaani okaguma noohwerera
 namunonga waaba orwaire nari waaruga omu turo. Eriizooba yaasiiba
 naahondoberera nk'oraire atabyamire.
okuhondooka [okuhondooka] g. Okurwara okamara obunaku buraingwa
 okahwamu amaani. Omurwaire we, ahondookire.
 okuhondookyesa, okuhondookyera
okuhonera [okuhónera] g. Okugyenda orugyendo ruraingwa orikuza kuronda
 omwonyo. "Baingi aba Rwampara na Isingiro, tukaba tuza Busheenyi ...
 [kuhonera omwonyo], kwihaho obu tuhiiriirwe tukagwisaniza Itendero."
 (Mubangizi, B.K.)
okuhonga1 [okuhonga] g. Ekimera kyaba nikyenda kwoma ahabw'okwokibwa
 omushana, narishi ahabw'okukihenda nari kukikuura. Ebihimba bye
 bitandikire kuhonga, ahabw'omushana mwingi.
 okuhongahonga gyer: OKUHOMBA.
okuhonga2 [okuhonga] g. Okuhayo ekintu nk'embuzi, enkoko, n'ebindi
 nk'omutango, ahabw'okwenda kugarukana n'omuntu bwanyima y'okutsingwa
 orubanja, nari ahabw'okushaba okusaasirwa. Baaza kuhongyera emandwa.
 RT: okuhonga.
 okuhongyesa, okuhongyera, okuhongwa gyer: KUTOIJA.
okuhongoka [okuhongoka] g. reb: OKUKONGOKA km: okukongoka.
okuhongora [okuhongora] g. Okubegura akacweka kakye aha kintu ekigumire.
 reb: OKUKONGORA koz: KI.
okuhongoza [okuhóngoza] g. Okutuuba kw'ekintu nk'omushana ogwaba nigwaka
 munonga. Ku haahongoize, naagaruka kubyara entabire.
okuhonoka [okuhónoka] g. Okurugwaho akashushu ak'ahaiguru okagira
 akaronda kakye haaba haine ekyakushara nari ekyahara. Yaagwa ahansi
 yaahonoka amaju n'enkokora. RT: okuhonoka.
 okuhonora, okuhonokyera, okuhonokyesa, okuhonoza
okuhononoka [okuhononoka] g. Okuburwa amaani nari kutuuba omu buhango,
 namunonga waaba orwaire. Amazire okwezi arwaire, yaahononoka.
okuhonya [okuhónya] g. Okuruha nari okuhwa amaani kw'enyamaishwa nari
 omuntu. Ahabw'orugyendo ruraingwa oru twagyenda, ku twahika aha twena
 twatandika kuhonya.
 okuhonywa
okuhonzya eshisha [okuhonzya eshísha] kb. Ebicoori kutandika kwomya
 eshisha. Ebicoori bye byatandika kuhonzya eshisha.
okuhoobeera [okuhoobeera] g. Okubumbatirana kw'abantu baaba
 barikuramukanya, bainiraine orushusho. Yaamubona, yaamuhoobeera.
 okuhoobeerana
okuhoobooba [okuhóóbooba] g. Okugyenda mpora nooyetwara. Akahoobooba,
 yaaza Bwera yaareeta nyamate g'omwishiki.
 okuhooboobera, okuhooboobesa
okuhooga [okuhooga] g. Okugambira omuntu omu iraka rirungi, nooyenda ngu
 akuhwere. Mbaire ow'okuhooga, byaba ebya busha.
 okuhoogyera, okuhoogyesa
okuhooka [okuhooka] g. 1) Omuntu nainga shi ekintu kwika. Omupiira
 gwahooka, baagunaga. 2) Okukora ekirikuhemura, okareebeka mukye
 ahabw'enshoni. Akahooka obu baamukwata abyami na nyina. 3) Okutiina
 omuntu ou waaba nooyenda kurwana nawe, okahunga. Yaamuhooka yairuka.
 okuhookyera, okuhookyesa
okuhoora1 [okuhoora] g. RT: okuhoora. 1) Okukora kubi omuntu owaakukozire
 kubi, noomwihura. Yaaza kuhoorera ishe, ahabw'ebi yaamukozire.
 2) Okushashura esente omu katare, waaba nooguzamu ekintu orikuziha
 abareeberezi baako. Baatuhooresa esente nyingi.
 okuhoorera, okuhoorwa, okuhooresa, okuhooza
okuhoora2 [okuhoora] g. Okuhoora enda: Okwitsya orwoya noogugarura
 omunda, etyo enda yoona ekahwaho. Yaahoora enda arikubeiha ngu
 takariire.
 okuhoorwa, okuhoorera
okuhooreera [okuhooreera] g. Okugamba munonga kw'ekintu ekirikugyenda
 nk'amaizi, enjura nari omuyaga. Enjura yaahoreera munonga, nooshusha
 oti harimu orubaare. gyer: OKUSHEEYEEYA.
okuhora [okuhóra] g. RT: okuhora. 1) Ekintu kuhwamu obutagatsi,
 kikatandika kufukiirira. Yaashanga eby'okurya byahozire. 2) Okuhwa
 amaani nari omujinya, ogu waaba oine omu kintu. Bakashanga akazire,
 kwonka ku yaabareeba yaahora.
 okuhoza, okuhorera, okuhoresa
okuhorahombya [okuhorahómbya] g. Okureebesa kubi amaisho okashusha oti
 omuntu naahungira nari naahumagiza kandi obwo naareeba. Omwana we
 naakunda kureeba naahorahombya amaisho.
okuhoreera [okuhóreera] g. Okugira obucureera, obusingye, n'obutebeekana.
 Ishe yaija, eka yoona yaahoreera. RT: okuhooleera.
okuhorobeka [okuhorobeka] g. 1) Okuta obudongo omu nju eshubiriize,
 ekiriho emingo n'ebikondo byonka. Yaaza kuhorobeka enju ye, naabaasa
 kusiibayo. 2) Okurya jubajuba noota eby'okurya bingi omu kanwa. Ka
 noorya noohorobeka, ni buhooro?
okuhorogoma [okuhorogoma] g. RT: okuhorogoma. 1) Okwitsya kubi
 kw'omuntu nka yaaba naaza kufa, afundiirwe omu kifuba. Akakwatwa
 entsimbo yaagwa ahansi, yaatandika kuhorogoma. 2) Okugamba
 kw'enyamaishwa yaaba eine ekiniga nari enjara, etarikwenda ngu hagire
 ekyagiteganisa. Ekicuncu kyaba nikihorogomera omu kishaka.
 okuhorogomera, okuhorogomesa
okuhoroota1 [okuhoroota] g. Okwitsya kubi kw'omuntu yaaba ataine
 maani, nka yaaba naaza kufa. Omurwaire yaatandika kuhoroota, naaza
 kufa. km: okuzeremuka.
okuhoroota2 [okuhoroota] g. Okuhururuka nari okuhwa aha magufa
 kw'ekintu nk'enyamaishwa n'ebindi. Ente zangye zoona zihorootsire. km:
 okuzeremuka.
okuhororomba [okuhóroromba] g. 1) Okuhora munonga kw'ekintu. Eby'okurya
 twashanga byahororombire, titwabirya. 2) Okushogosha nari okuhwa
 amaani. Omurwaire we ariyo naahororomba, baaza kweta ab'owaabo.
okuhota [okuhóta] g. Okukwata omuntu nari enyamaishwa ebitsya,
 okabihindura munonga n'amaani nooyenda kugiita. Akaza kwita embuzi,
 yaabanza yaagihota ebitsya.
okuhotama [okuhótama] g. Okugondama kw'ekintu, nka haaba haine
 ekikiteire. Emotoka ye, ekagwa yaahotama.
okuhotoka [okuhótoka] g. RT: okuhotoka. 1) Okugaruka kw'ekintu kuruga ahu
 kyaba kigiire. Abaaba bashendekyereize omugore nibwo baahotoka.
 2) Ekintu kuteerwa omushana, kikatandika kwenda kwoma. Emboga ze
 zaateerwa omushana, zaahotoka.
 okuhotora, okuhotokyera, okuhotoza
okuhotora [okuhótora] g. 1) Okuhindura ekintu n'amaani kuruga ahu kyaba
 nikireeba, kikareeba ahandi. Yaahotora ebitsya by'enkoko. 2) Okugarura
 ekintu ahi kyaba nikiruga. Eby'okurya ebi yaaba atwaire, yaabihotora.
 okuhotoza, okuhotorwa
okuhoza [okuhóza] g. Okwetonganaho waaba oine orubanja. Yaaza kuhoza
 orubanja rwe. RT: okuhoza.
okuhozahoza [okuhózahoza] g. Okugambira gye omuntu oine ekiniga ngu
 akaatuuza. Yaaba naarira ahabw'ekiniga, niinye naamuhozahoza.
okuhuba [okuhuba] g. Okugira omururu gw'eby'okurya. Omukazi akahubira
 abaana be, yaagura enyama yaagibaima.
 okuhubira
okuhubika [okuhubika] g. Okubiika ekintu nk'ekijuma kitakakuzire munonga
 nooyenda ngu kisye. Omukaikuru waabo naakunda kuhubika emiyembe.
okuhuga [okuhúga] g. Okuruga aha kintu eki waaba nookora okaza aha
 kindi ekitaine kakwate, nari okuguma nookora ekintu okeebwa ekindi eki
 waaba oine kukora. Ngiire omuri bingi, naahuga. RT: okuhuga.
 okuhugira, okuhuzya
okuhugama [okuhúgama] g. Ekintu kukiikama kikaruga omu buhangwa bwakyo
 kikaza omu muringo ogundi. Oru rugyezi tirutereire, rwahugama.
 okuhugamira
okuhuguta [okuhuguta] g. Okujunda kw'ekintu, kikagira oruhumbu. Ekisisi
 bakirekire kyahuguta. km: okufuguta.
okuhugutsa1 [okuhugusa] g. Okushaaruura ebihingwa bitakeezire reero
 okabibiika omu bishushu ngu bikuriremu. Akashaaruura oburo buteezire
 gye, yaabuhugutsa.
okuhugutsa2 [okuhugutsa] g. Omuntu kushanga naarondereza eby'okurya
 atarikubaasa kuhaaga n'obu yaakurya ata. Abaana be nibasiiba
 nibahugutsa.
okuhuguuka [okuhúguuka] g. 1) Omuntu nari ekintu kugaruka omu buryo
 bwakyo. Omutsigazi ahuguukire yaashoma. 2) Okweteguura, okakora ekintu.
 Ku ndaahuguukye, ninza kukikora.
okuhuguura [okuhúguura] g. Okuhabura omuntu nari ekintu kikaza omu buryo
 nari omu muhanda oguhikire. Twaba tuhabire, niwe yaatuhuguura.
 okuhuguurwa, okuhuguurana, okuhuguurira
okuhuhura [okuhúhura] g. Okwongyerera aha busaasi nari okwita ekyaba kiri
 haihi kufa. Yaashanga enyamaishwa neekiitsya yaagihuhura, gwahwamu.
okuhuhuura [okuhúhuura] g. Okwiha obunyama oburikuba butsigaire aha ruhu.
 Omuguzi w'empu yaabanza yaazigarukamu yaazihuhuura, atakazitwaire.
 okuhuhuurisa, okuhuhuurira, okuhuhuurwa
okuhuma1 [okuhuma] g. Okufa amaisho okabura kuhweza nari kureeba.
 Omugurusi waabo hati akahuma takireeba.
 okuhumisa, okuhumaguza, okuhumira, okuhumuuka
okuhuma2 [okuhúma] g. Okugira akantu kakye aku waarya ak'okukukwata omu
 nda. Kuruga omu kasheeshe tinyine eki naahumire.
okuhumaana [okuhumaana] g. Okucwanyagurika nari okufuruuta omubiri; oku
 aba kare baabaire bagira ngu nikureetwa eky'omuziro nk'Abanyiginya
 kurya entaama. Ku oraarye eky'omuziro noobaasa kuhumaana.
okuhumagiza [okuhumagiza] g. Okwita amaisho. Omwana we naakunda
 kuhumagiza.
okuhumba1 [okuhumba] g. Okumerwaho orwoya kw'ekintu, kyaba nikijunda.
 Eby'okurya abibiikire munonga byahumba. RT: okuhumba.
 okuhumbira, okuhumbisa
okuhumba2 [okuhumba] g. 1) Okurondereza ekintu omu ibura ryakyo.
 Akahumbahumba enku omu bunaku bw'enjura. 2) Okuronda amakuru nari
 obwamushinja obwo noobwiha omu myanya etarikushushana. 3) Okuhamba buri
 kimwe eki waabona hatariho kucooka. Yaaza kuhumbahumba eby'okurya
 by'okuteeka.
 okuhumbahumba, okuhumbaguza, okuhumbira
okuhumba3 [okuhûmba] g. 1) Omushana kuba nigwaka gukamara gukaraara.
 Omushana gwahumba, ija tugumizemu. 2) Okuruga aha mushana okaza aha
 kacuucu. Baaza ahansi y'omuti kuhumba akacuucu.
okuhumbaarika [okuhumbaarika] g. Okushweka nari okusangira aha kintu ngu
 kitamanywa. Akahumbarika ngu ekikorwa kyabo kitamanywa.
okuhumbata [okuhumbata] g. Ebintu bingi kwerundaanira aha kintu kimwe.
 N'enki iwe, enshohera ka zaakuhumbata, tiwaanaaba ahamaisho? koz: NK.
okuhumbika [okuhumbika] g. Okusangira nari okutwekyerera ekintu n'omwenda,
 ngu hatagira owaakireeba. Yaayehumbika burangiti yaabyama.
 okuhumbikisa, okuhumbikwa, okuhumbikira, okuhumbikahumbika
okuhumbiza [okuhumbiza] g. Okushaba munonga ngu ekintu eki orikuhurira
 nooyenda, kibeho. Ku yaahika omu iramizo, yaahumbiza omutabani ari omu
 rugamba.
okuhumbya [okuhumbya] g. Okwita amaisho orikuteerana ebitsigye okabura
 kuhweza ekintu kyoona. Baamugambaho yaatandika kuhumbya amaisho.
 okuhumbyaguza reb: OKUKOMYA
okuhumiza [okuhumiza] g. 1) Okuteerana ebitsigye by'amaisho, okabura
 kureeba. Yaateerwa omutwe yaaguma naahumiza. 2) Okugumisiriza nari
 okwangisiriza omu buremeezi. Akafa kuhumiza yaakora ebibuuzo, baamara
 kumugira ngu ishe yaafa.
okuhunahuna [okuhúnaahuna] g. Okugyenda kw'ekintu nk'embwa neeza omu
 myanya mingi eine emitima ebiri, nka yaaba neeyenda eky'okurya. Embwa
 neegyenda neehunahuna.
 okuhunahunira reb: OKUHUNUNTWA
okuhunama [okuhunama] g. 1) Okutagira eki waagamba. Baamugambaho
 yaahunama. 2) Okucureera okareka byona ebi waaba nookora. Baashanga
 naarira, ku baija yaahunama.
 okuhunamira, okuhunamisa gyer: OKWESIZA.
okuhunda [okuhunda] g. Okuboneza ekintu nari ahantu nimutaho
 eby'okuhareebekyesa gye. Baahunda omunju yaabo, nibeetebekanisiza ekiro
 kikuru. RT: okuhunda.
 okuhundira, okuhundisa
okuhundika [okuhundika] g. Okuha omuntu nari enyamaishwa eby'okurya bikye,
 okagikuuhuza ekahururuka ekahwa aha magufa. Efuuzi ye akagihundika.
okuhundurura [okuhundurura] g. reb: OKUHUNDUURA koz: KI. km:
 okuhunduura.
okuhunduura [okuhunduura] g. Okuhwisa kw'ebihingwa nk'ebijuma nari
 amababi. Emiyembe ehundwire hati eriyo neetandika kurabya. koz: NK. km:
 okuhundurura.
okuhunduuza [okuhunduuza] g. Okugarura busya ekintu ekibaire
 kisiisikaire nari kitakiri, aha mutindo gwakyo. Eikorero ry'emyenda,
 bashaziremu kurihunduuza.
okuhunga [okuhunga] g. Okwiruka kuruga omu kabi akariho, nari akaaba
 nikaza kukubaho. Ku baahuriire embundu zaagamba, boona baahunga.
 okuhungira, okuhunzya, okuhungwa
okuhungabana [okuhúngabana] g. Okugira oruzengyerera, okagyenda
 otahami. Ahabw'okurwara munonga, naagyenda naahungabana.
okuhungahunga [okuhúngahunga] g. Okuhwamu amaani, okahururuka.
okuhungira [okuhungira] g. Okukwatwa oturo, okatandika kugwejegyera. Ku
 yaatandika kuhungira, baamugira ngu aze kubyama.
okuhungiza [okuhúngiza] g. 1) Okubumbatiza amaisho otarikwenda kureeba. Ku
 yaatureeba, yaahungiza. 2) Ekintu kugira eibara ritarikwaka munonga.
 Ajwaire omwenda guhungiize.
okuhungungwa [okuhúngungwa] g. Okuza oku n'oku otaine kigyendererwa
 nari buhamizo. Aihiremu ogw'okuhungungwa, tarikubaasa kushutama hamwe.
okuhungura1 [okuhungura] g. 1) Okushwera omukazi ofeereirwe iba.
 Akahungura muka mukuru we. 2) Okutwara obushoboorozi nari ebintu
 eby'omuntu owaafa.
 okuhungurira, okuhungurwa.
okuhungura2 [okuhungura] g. Okwiha enjuma z'ebicoori aha kinenera.
 Twaba nituhungura ebicoori.
okuhungura3 [okuhungura] g. Okuzunguriza ekintu omu mwanya. Yaarabaho
 ekiti kyatsigara nikyehungura.
okuhungutuka [okuhungutuka] g. Omuntu kushusha nk'owaagwa eiraro
 akahuga omu biteekateeko. Nooshusha oti ebi biro ahungutukire, naasiba
 nairuka ekyaro kyona.
 okuhungutukira
okuhungyetsa [okuhungyetsa] g. Okuhuuba ekintu kiine amataagi nari
 ekyoshe waaba oine obukooko bw'orikubinga nk'eshohera ebijuju, nari
 emibu. Irooko ohungyetse eshohera, zaanyangaraza enyana.
okuhunika1 [okuhunika] g. 1) Okubiika eby'okurya byomire nk'oburo omu
 kitara nari ekihumi ngu ogume okoreho mporampora. Asiibire naahunika
 oburo bwe omu kitara. 2) Okuta ekintu omu kanwa kikagumamu otakimizire.
 Omukaikuru ahunikire etaabe omu kanwa.
 okuhunikwa, okuhunikira, okuhunikisa
okuhunika2 [okuhunika] g. Okuroga nari okugira oku waakora omuntu, ngu
 atamanya ebi waakora nainga ataijuka. Abaana baahunika omwegyesa, ngu
 atamanya oku baija bakyeererairwe. RT: okuhunika.
 okuhunikwa, okuhunikisa, okuhunikira
okuhunjagara [okuhunjagara] g. 1) Okutebeekana nari okugira obusingye.
 Baamushanga owe ahunjagaire. 2) Okwira kw'amagingo. Baija
 nibuhunjagara.
okuhununtwa [okuhúnuntwa] g. reb: OKUHUNAHUNA
okuhurikiza [okuhúrikiza] g. Okuhunama ngu ohurire ebirikugambwa.
 Yaaba ari aha nshonda y'enju, naahurikiza ebi baaba nibamugambaho. RT:
 okuhuliiriza.
okuhurira1 [okuhúrira] g. RT: okuhurra. 1) Okukoresa amatu, okumanya
 ebyagambwa nari ebyabaho. Baamweta tiyaahurira. 2) Okuta omutima aha
 bintu ebi waagambirwa. Omwana we bakamuhana, yaahurira. 3) Okumanya
 kurungi orurimi. Noobaasa kuhurira gye Orunyankore? 4) Omuntu oku
 arikuba ari omu magara ge. Arwaire omutwe, naahurira kubi omu magara.
 fum: Nyantahurira akarya eriisho rye.
 okuhurirwa, okuhuriza
okuhurira2 [okuhúrira] g. Okugira amagara. Twareeba omuntu abyami aha
 muhanda, yaaba ahuriire? RT: okuhurra.
okuhurubuka [okuhúrubuka] g. Okuraba kw'ekintu omu kindi kikaragara
 nka kyaba kitakwatsiremu. Yaata omwani omu debe etaine ntango
 atakimanyire, ku yaaza kugikiriza gwahurubuka.
okuhurubura [okuhurubura] g. Okushoroma omwani. Naabashanga
 nibahurubura omwani. RT: okuhurubura.
 okuhuruburwa, okuhuruburira, okuhuruburisa
okuhuruguma [okuhuruguma] g. Ekintu nk'omwongo nari enkyeka kutandika
 kujunda omunda, obwo yaaba etakashazirwe. Ebisisi bye byona biriyo
 nibihuruguma.
 okuhurugumira
okuhuruguta [okuhuruguta] g. Okujunda kw'ekintu kibisi, kyaba
 nikitandika kwoma. Emyongo ye, yaatandika kuhuruguta.
okuhurumbanya [okuhúrumbanya] g. Okuryangatanisa abandi bantu. Omushaija
 ogwo, naakira kuhurumbanya ebintu by'abandi.
okuhurungura [okuhurungura] g. Okushohoza amahurunguru kw'enyamaishwa
 nk'embuzi nari obume. Embuzi yaahurungura aha ntaara.
okuhurura [okuhurura] g. Okwirukangira enduuru nari okwetwa
 ahabw'enshonga nkuru eyaabaho ahonaaho. Boona baahurura baija.
 okuhuruza
okuhururuka [okuhururuka] g. Okukooha nari okubura amaani kw'omuntu,
 akatuuba. Akarwara kumara obunaku buraingwa, yaahururuka. reb: OKUTEBA
 km: okuhononoka.
okuhururwa [okuhururwa] g. Okuhurira obusaasi omu kicweka ekirwaire.
 Araire naahururwa bwasheesha. RT: okuhururwa.
okuhuruutuka [okuhuruutuka] g. 1) Okwiruka n'amaani nari okuruga
 ahaiguru kw'ekintu kikaragara. Omwana yaahuruutuka yaagwa ahansi.
 2) Ekintu kubaho ahonaaho okakangarana, omutima gukateera. Ku
 baamugambiire, yaahuruutuka omutima omunda.
 okuhuruutura, okuhuruutukira, okuhuruuturwa, okuhuruutukisa
okuhuruutura1 [okuhuruutura] g. 1) Okunywa nari okurya noohuuta. Yaaba
 naanywa obushera bw'enkomba naahuruutura. 2) Okunyurura ahonaaho
 omugoyi ogukomire empuruuturiro. 3) Okwiha ahantu ekintu n'obwira
 okagyenda.
 okuhuruuturwa, okuhuruuturira, okuhuruuturisa
okuhuruutura2 [okuhuruutura] g. Okucwa ebintu ebiri hamwe nk'omwani obwo
 orikuharaburira. Baaba nibashoroma omwani nibaguhuruutura.
 okuhuruuturwa, okuhuruuturira
okuhuruza [okuhuruza] g. Okutwarira abantu abari hare, amakuru g'okufa
 kw'omuntu. Akaza kuhururuza abanyabuzaare abaahare, yaashanga
 baaziikire.
okuhurwa [okuhúrwa] g. Omurwaire nari omukazi w'enda kuhurira hariho
 ekintu eki atarikwendera kimwe ngu arye nari areebe. Akahurwa oburo
 tarikwenda ngu abureebe.
okuhusha [okuhúsha] g. Okuza kuteera ekintu, okakwatsa busha. Yaaza
 kuteera omupiira yaahusha, yaateera eibaare.
 okuhushwa
okuhushiiriza [okuhushííriza] g. Okuha embwa omuhimbo kukwata omuntu
 nari ekintu. Embwa baagihushiiriza omuterere, yaamoka neegwizira. koz:
 KI.
okuhushikana [okuhúshikana] g. Okurabanaho kw'omuntu n'ondi
 batareebaine. Twahushikanira aha kahanda k'amataane.
 okuhushinkana
okuhutaara [okuhutaara] g. Okugira obuhuta aha mubiri. Eibaare
 ryamuhutaaza aha kuguru.
 okuhutaarira, okuhutaaza
okuhutuuka [okuhutuuka] g. Okugunjuka nari okwetegyereza. Akaza omu
 ishomero, yaahutuuka.
 okuhutuura, okuhutuukira, okuhutuukisa
okuhuuba1 [okuhuuba] g. Okuzongoza ekintu orikutooza orubaju rumwe
 okakiihayo okakitooza orundi. Yaagyenda naahuuba emikono.
 okuhuubwa, okuhuubira, okuhuubisa gyer: OKUZUNGUZA.
okuhuuba2 [okuhuuba] g. Orutookye kuhwamu ebitookye ebikuzire,
 rukatsigara rwemereire. Orutookye rwe omushana ku gurikujwa, ruhuuba.
 okuhuubya
okuhuuga1 [okuhuuga] g. Okurya jubajuba kandi nooyenda ngu buri kantu
 oryeho. Embuzi zaarya nizihuuga.
 okuhuugaana
okuhuuga2 [okuhuuga] g. Okuta amabara aha kintu ngu kibonere. Akateera
 ekishushani kye, yaakihuuga kyabonera.
 okuhuugwa, okuhuugira, okuhuugisa
okuhuuha [okuhuuha] g. RT: okuhuuha. 1) Okushohoza orwoya n'amaani
 rukaraba omu kanwa nari omu kintu kiri nk'orushekye. Yaahuuha orwoya
 rwingi, omuriro gwayaka. 2) Okubinga omuntu omu mwanya ogu
 atashemereire kubamu. Akaza aha ishomero baamuhuuha, atakahaire
 ebishare by'eishomero. 3) Okubaho omuyaga mwingi hakazaho obufuki
 bw'amaani. Embeho yaabahuuha baija, nibatengyeza.
 okuhuuhwa, okuhuuhira, okuhuuhisa, okuhuuhana
okuhuuhira1 [okuhuuhira] g. 1) Okumemeerera ensigo omu kasiri
 k'okubanza ogyendereire kuzirindiramu kuhika ahu oraazibyarire. Yaaza
 kuhuuhira ensigo ze z'ebimuri. 2) Okuta kashenda omu mugusha ogu
 bainura ngu gwiragure munonga. Yaaza kuhuuhira omugusha gwe.
okuhuuhira2 [okuhuuhira] g. Okuta omwika omu bitookye ebihanikire omu
 ntabo ngu birahukye kusya bwanyima y'okutunga obutagatsi. Nibatimba
 ekiina omumaisho g'entabo kiine omuhanda ogurikufumukira omu ntabo,
 reero bahembamu omuriro n'ebishansha.
okuhuuhira3 [okuhuuhira] g. )Omwojo nari omwishiki) okumera enza yaaba
 naashogoya.
okuhuuhuutwa [okuhúùhuutwa] g. 1) Okubabiirirwa omubiri namunonga haaba
 haine ekyakubaba nari ekyakwotsya. Akeeshuka amaizi garikwotsya aha
 kigyere, kyatandika kuhuuhuutwa. 2) Okushaaririrwa munonga omu kanwa
 nka waarya ekintu kirikushaarira. Omwana yaarya eshenda, yaaguma
 naahuuhuutwa omu kanwa.
okuhuukura [okuhuukura] g. Okurya nari okunywa ekintu n'omururu mwingi,
 noorya jubajuba. Abaana be nibarya nibahuukura.
okuhuuma [okuhuuma] g. Okugamba kw'ebintu nk'emotoka nari ekikooko.
 Twahurira ekikooko nikihuuma, twaija. RT: okuhuuma.
 okuhuumira, okuhuumisa
okuhuumira [okuhuumira] g. Okutooreza eiraka ry'orubengo omuntu yaaba
 naatsa. Omuhara we naakira kuhuumira aha rubengo yaaba naatsa.
okuhuumura1 [okuhúúmura] g. RT: okuhuumura. 1) Okureka kukora eki
 waaba nookora ahabw'okuruha. Obwire ku bwahikire, yaataaha kuhuumura.
 2) Okufa, ahanyima y'okubonabona munonga. Ahanyima y'okurwara munonga,
 akahuumura. 3) Abaana b'eishomero kuza kutunga kyamushana. Aha shaaha
 mushanju, abaana nibaza kuhuumura. 4) Okukinga kw'amashomero akaanya
 kakye, kwija kwiguraho omu bunaku bw'omumaisho. Ku baamazire okukora
 ebibuuzo baahuumura.
 okuhuumuza, okuhuumurira, okuhuumuruka
okuhuumura2 [okuhúúmura] g. Okugira omugaju murungi kw'ekintu.
 Yaayesiiga amajuta garikuhuumura gye.
okuhuumuriza [okuhúúmuriza] g. Okugumya n'okuhangaana omuntu
 owaahikwaho akabi nari obwoba. Bakaza kumuhuumuriza obu abaana be
 baafa.
 okuhuumurizibwa
okuhuuna [okuhuuna] g. Okushohoza eiraka ritari ry'okugamba
 nk'enyamaishwa nari omuntu yaaba ari omu busaasi. Naayeta Rwakuburya,
 yaahuuna.
 okuhuunagira
okuhuura [okuhúùra] g. RT: okuhuura. 1) Okuteera ebihingwa byomire
 munonga kwenda ngu birugyemu enjuma. Twashanga nibahuura ebihimba.
 2) Okuteera omuntu munonga. Omwana yaaguma naayeshunga, baamuhuura.
 okuhuurwa, okuhuurisa, okuhuurira
okuhuurama [okuhuurama] g. Enyonyi nyingi kuza omu musiri gw'ebihingwa
 nk'omugusha, zikatandika kubirya. Nyamunjuuri, zaahuurama omu musiri
 gw'engano.
okuhuurana [okuhuurana] g. Okubugana omuntu omu mwanya ogu waaba
 otarikuteekateeka ngu noomubonamu. Ku naabaire ndi omu rurembo,
 naahuurana na mutabani wangye.
 okuhuurahuurana
okuhuuriira [okuhuuriira] g. reb: OKUJABIIRIRA
okuhuurika [okuhuurika] g. Okuruga omu buryo bw'obuntu, okashusha
 nk'ohungutukire. Ahabw'okufeerwa abahara boona, akahuurika,
 takishoboorora nk'oku yaabaire atwaza.
okuhuurikana1 [okuhúúrikana] g. Okubura kuhurira nari kwetegyereza gye
 ekintu eki waagambirwa nari eki ohikire kukora okashanga waakora
 ekitahikire. Yaija naahuurikana, naakwata nibiragara.
 okuhuurikanira, okuhuurikanisa
okuhuurikana2 [okuhúúrikana] g. Okwecurinkana kw'ekintu, nk'amaizi makye
 gaaba gari omu kintu kihango. Amaizi nigahuurikana omu nyungu.
okuhuuta1 [okuhuuta] g. Okunywa ekintu nk'enkomba y'obushera burikwotsya
 nari emboga. Yaahuuta enkomba y'omwana. RT: okuhuuta.
 okuhuutwa, okuhuutira, okuhuutisa
okuhuuta2 [okuhuuta] g. Abashwezi kutwara amaarwa g'okushwera.
 Naababugana omu muhanda nibaza kuhuuta.
 okuhuutira, okuhuutisa
okuhuutirira [okuhuutirira] g. Okuhuuhahuuha aha kintu ekirikwotsya ngu
 kihore, nari ekicweka ky'omuntu ekiine obusaasi ngu obusaasi
 bukyendeere. Yaamuhuutirira ahu eibaare ryateera.
okuhuutwa [okuhuutwa] g. Okureetera omuntu kuza ahantu ahu yaaba
 atarikuteekateeka kuza. Hoona shi okwo yaahuutwayo ki?
okuhuuyuuka [okuhúúyuuka] g. Okugyenda ahonaaho nk'orikutwarwa
 omuyaga. Mukaiba akamuroga, eka yaagitorokamu yaahuuyuuka.
okuhuuza [okuhúúza] g. Okutoora oku n'oku nooronda eky'okukora. Takiine
 ky'okukora, naasiiba naahuuza kwonka.
okuhwa [okúhwa] g. Ekintu kubura kutsigaraho. Eby'okurya byahwaho. RT:
 okuhwa. fum: Ekitahwa n'obuzaare.
 okuhwera
okuhwahuuka [okuhwáhuuka] g. Okuhwamu oburemeezi. Omwana we
 naahwahuuka ahabw'okurwara.
okuhwama [okuhwama] g. Okuteeziringa nari okurahuka waaba nookora
 ekintu. Tiyaahwama, yaamuteera omutwe yaagwata.
okuhwanaho [okuhwánaho] g. Okwangana kw'abantu ababaire nibakundana;
 okutagaruka kureebana. We na nyina bakahwanaho.
okuhwaziira [okuhwaziira] g. Okushemahara, okeeziringa omu kukora
 ekintu. Obu waahwaziira, nibamukutwaraho.
okuhwehura [okuhwehura] g. Okugambira omuntu mpora omu kutu, otarikwenda
 ngu abandi bahurire. Yaaza kumuhwehura, yaamuruma okutu.
 okuhwehurwa, okuhwehurira, okuhwehurisa
okuhwehweteka [okuhwehweteka] g. Okubuzaabuza nari okubeihabeiha omuntu
 kwenda ngu otunge eki orikwenda. Akamuhwehweteka ngu amushwere,
 yaayanga. km: okuhweteka.
 okuhwehwetekwa, okuhwehwetesa
okuhweisa [okuhwéìsa] g. 1) Okurekyera aho kugira amate omu muhako
 kw'ente nari endiijo nyamaishwa yoona erikwontsya yaaheza kucuutsa.
 Ente ye ekahweitsa, takinywa mate. 2) Ebihingwa eby'obutuura
 nk'orutookye nari omwani kuhwamu ebyana nainga ebijuma.
okuhwekahweka [okuhwekahweka] g. Okubuzaabuza omuntu waaba oine eki
 orikumwendaho. Akamuhwekahweka arikwenda ngu amwiheho sente,
 yaamuremesa.
 okuhwekahwekwa, okuhwekahwekyera, okuhwekahwekyesa
okuhwengyeka [okuhwengyeka] g. Okukora ekintu kikakutangaaza,
 okashemererwa. Aboojo n'abaishiki, nibakunda kuhwengyeka.
 okuhwengyekyera, okuhwengyekyesa, okuhwengyekwa
okuhwengyeza [okuhwéngyeza] g. Okwetegyereza ekintu munonga n'amaisho.
 Obu waatandika kuhwengyeza, waakura.
okuhwera1 [okuhwera] g. Okuha omuntu obuhwezi owaaremeererwa. Akabahwera
 obu baafeerwa nyinazaara.
 okuhwerwa, okuhwerera, okuhweresa
okuhwera2 [okuhwera] g. Okuburira omu kintu. Ente yaagwa omu kiina,
 yaahweramu.
 okuhwerera
okuhwerekyerera [okuhwérekyerera] g. Okucwekyerera kw'ekintu ekyasya, nari
 ekyafa hatatsigaireho embibo. Ebintu bye byona byahwerekyererera omu
 muriro.
 okuhwerekyereza, okuhwerekyerezibwa
okuhwerera [okuhwérera] g. Ekintu kuguma nikituuba omu buhango, kikarugaho
 kikahwaho. Orubaare rukagwa rwingi, rwatwara obunaku kuhwerera.
okuhweteka [okuhweteka] g. reb: OKUHWEHWETEKA km: okuhwehweteka.
okuhweza [okuhwêza] g. RT: okuhweza. 1) Okwetegyereza ekintu, nookoresa
 amaisho. Akagyenda ataine taara, yaaremwa kuhweza. 2) Okushemuuka.
 Eriigyenda nawe akahweza. 3) Omwanya kugira ekyererezi nari okuhikwa
 amaranzi g'eizooba. Kunu tiharikuhweza reeta etaara.
 okuhwezesa, okuhweresa, okuhwezana
okuhwihwitsa [okuhwihwitsa] g. Okugamba omu biho abari hare
 batarikukuhurira. Akamweta, baatandika kuhwihwitsa.
 okuhwihwitsiza
okuhwita [okuhwita] g. Omuntu kukura akarengyesereza. Omugurusi waitu
 ahu yaahika yaahwita. RT: okuhwita.
okuhwizima [okuhwízima] g. Okurenga kw'eizooba reero hakabaho akairima. Ku
 haabaire nihahwizima, twareeba naagwisa.
okujaba [okujába] g. Okunywa ekintu noonyweisa orurimi nk'embwa nari
 enjangu. Embwa yaaba neejaba amate.
 okujabwa, okujabisa, okujabira
okujabaguza [okujábaguza] g. Okukora ekintu omu muringo gutari gwo,
 kikabura kubonera. Naamugira ngu anaabe yaazayo, yaayejabaguza.
okujabama [okujábama] g. Okugwa omu kintu otakimanyire nk'omu byondo nari
 ebyagaana, weena okajuba. Obu twaba nituhinguuka, omwana yaajabama omu
 byondo.
 okujabamisa, okujabamira
okujabanga [okujabanga] g. Okutabangura nari okushiisha ekintu nk'amaizi,
 gaaba gatebeekaine gakaimutsya oburofa. Embaata zaaguma nizijabanga
 amaizi, gaasiisikara.
 okujabangura
okujabanguza [okujábanguza] g. Okukora, okutabangura nari okukwata omu
 bintu n'obwira, bikataaruukira omu mwanya gwona. Yaajabanguza amaizi,
 gaatweshuka.
 okujabanguzibwa
okujabiirira [okujábiirira] g. Okukora ekintu otatebeekaine okashanga
 nookora ebintu jubajuba. Yaareeba abagyenyi yaajabiirira. reb:
 OKUHUURIIRA
okujabika [okujábika] g. Okuta ekintu omu maizi, nari omu kindi kintu
 ekiri omu muringo gw'amaizi. Yaareeba yaakyerereirwe, yaabona kujabika
 emyenda omu maizi.
okujabuka [okujábuka] g. Okuruga omu maizi waaba ogwiremu otakimanyire.
 Yaajabukira omu mugyera jubajuba, amaizi gatakamutwaire.
 okujabukira, okujabukisa
okujabura1 [okujábura] g. RT: okujabura. 1) Okwiha omuntu nari ekintu omu
 maizi. Ebijwaro yaabijabura omu maizi. 2) Okukora aha by'okurya
 bitakahiire kurungi bikiri aha mahega okaryaho. Yaajabura entongo
 y'enyama yaagirya.
 okujaburira, okujaburwa, okujaburisa
okujabura2 [okujábura] g. Okugira obwira omu kukora ekintu
 nk'okutaayaayira ahantu okarahukayo. Yaajabura omutaayaayo.
okujaburira [okujáburira] g. 1) Okunaabisa omwana nari omurwaire
 enshabiko. Omwana baamujaburira, yaakira. 2) Okushuka ekintu ebyondo.
 Yaayejaburira, empare yoona yaashwekwa ebyondo.
okujagaata [okujagaata] g. Okukura n'amaani marungi kw'ekintu, nk'omuti
 kugira ebitaagi hamwe n'amababi maingi. Emitumba ye ejagaatsire.
okujagaatsa1 [okujagaatsa] g. Okuhangusya ekintu nari enshonga etaine
 maani. Ka waahurira kakye okajagaatsa.
okujagaatsa2 [okujagaatsa] g. Okujwara okabura kubonera. Omukazi ogu
 yaajagaatsa arikuza omu iramizo.
okujagajaga [okujágajaga] g. 1) Okukora nari okuzaana obutahuumura.
 Omwana we naasiiba naajagajaga mpaka nyekiro. 2) Okukwata ekintu
 nk'ekitaine mugasho okaguma nookinaganaga. Ahabw'enki nookwata egyo
 fuka orikujagajaga?
 okujagajaza
okujagama [okujágama] g. Okugambira eryo nari omuntu kugamba atabandize
 yaayebuuza yaaba eki erikuza kugamba kihikire.
okujagambura [okujagambura] g. Okukwata ekintu eijaga.
okujaganya [okujáganya] g. Okuzaanazaana nari kushemererwa munonga
 okatandika kuzina. Ku yaahuriire ngu asingire ebigyezo, yaajaganya.
 kom: [< Lug. okujaganya].
okujagarara [okujágarara] g. Abantu nari ebitungwa okurabanisibwamu
 ekintu ekirikukanga, kutiinisa nari kushamaaza. Enjura ku yaagwire,
 abantu boona baajagarara, baaza omunju. Abagore ku baizire engoma
 zaagamba, buri omwe yaajagarara. km: okushagarara.
okujagura [okujágura] g. Okufumura amatu kwenda ngu obe murungi. Muhara
 wangye naakunda kwejagura amatu.
 okwejagura, okujagurwa
okujaguza [okujaguza] g. Okukora obugyenyi nari okukora eby'okushemeza
 nk'okwijuka amazaarwa n'ekindi kintu ekyabaireho ky'amaani. Akakora
 obugyenyi bw'okujaguza emyaka makumi ataano omu bushwere. RT:
 okujaguza.
okujajama [okujajama] g. Okuba gye okagira obusingye ahabw'okugira sente
 nari ebintu. Muhara wangye ajajamire omu bintu, ahabw'okuba akashwerwa
 omutungi. gyer: OKUJARAMA.
okujajanya [okujajanya] g. Okugamba bingi okagamba kinu na kiriiya.
okujajura [okujájura] g. Okukora ekintu otakihamize nk'okuhinga. Yaafa
 kujajura, tiyaamara orumbugu omu ntabire. Hinga gye orekye kujajura.
okujakura [okujákura] g. Okwiha ekintu aha muntu ondiijo kifuba
 okakimusikura ateetegire nari atenzire. Yaamujakura omucungwa gwe,
 yairuka. RT: okujakura.
 okujakurwa, okujakurira
okujandura [okujándura] g. Okwiha ekintu ahansi jubajuba. Omukazi
 yaajandura omwana we yaagyenda.
okujangarara [okujangarara] g. RT: okujagarara. 1) Okwemerera
 nk'oyetsimbire ahansi kugira ngu ogire ebi waahurira. Omugurusi
 ajangaraire nk'ou baajuma. 2) Okwemerera kw'obwoya bw'enyamaishwa. Egi
 mbwa obwoya ka bwagijangarara terwaire?
okujanjaara [okujánjaara] g. Okumaza ahantu hoona nari okugyenda
 kw'ekintu nk'endwara ekahika ahandi hantu ahu ebaire etari. Endwara
 ejanjaire omu kyaro, hati buri hamwe eriyo. RT: okujanjaara.
 okujanjaaza
okujanjamura [okujánjamura] g. Okwimutsya amapapa kw'enyonyi. Ekimuri
 kyajanjamura.
 okujanjamuza
okujanjarika [okujánjarika] g. Okukora ebintu bitaboneire nk'okukoma
 ekintu otakihamize. gyer: OKUJENJEKA.
okujarajara [okujarajara] g. 1) Okukora kubi ekintu otenzire nari
 okukikorera eryo. 2) Okutagira ahu waahamiza. Naakira kujarajara
 nk'embura-mukora.
okujarama [okujarama] g. Okugira obutebeekana okaba gye ahabw'okugira
 eby'obutungi. Ahaa! Muhara wa muhangi ku yaashweirwe omutungi,
 yaajarama. gyer: OKUJAJAMA.
okujarika [okujárika] g. Okuha omuntu ebintu bingi ebi atakoreire nari
 okuhwera omuntu owaaba ari omukyene. Bakamujarika baamuha buri kimwe
 eki yaabaire naayenda hati aine obusingye.
okujayana [okujayana] g. Okubura obuhamizo okeekwata eijaga.
okujeba [okujeba] g. 1) Okugwa omu maizi nari okuteerwa enjura, reero
 weena okajuba. Enjura enteire naajeba omubiri gwona. 2) Okuhunama
 kw'omuntu atarikugamba, nka yaaba ari musya omu mwanya. Omurundi gwe
 gw'okubanza kuza aha ishomero, akaba ajebire.
 okujebya, okujebesa, okujebera
okujeebeera [okujeebeera] g. 1) Okuta amaizi maingi omu kintu
 nk'emboga, kikacweka. Emboga yaazitamu amaizi maingi yaazijebeeza.
 2) Okutagira obuhamizo orikuteeraguza oku n'oku.
 okujeebeeza
okujeema [okujeema] g. Okwanga nkana, haaba haine eki baakugambira
 kukora.
okujega [okujega] g. Ekintu kyaba kiijwire amaizi garikutoonyooka.
 Enjura yaamuteera yaajega. RT: okujega.
okujegajega [okujegajega] g. Ekintu kuba kitahamire omu kindi
 kirikuruuruuta. Efuka neeyenda kukuuka, eriyo neejegajega.
okujegyemba [okujegyemba] g. Okugyenda ohaagire munonga nari onyweire
 amaarwa kwonka otasinzire kugyenda noogwa. Mwana wangye ku noogyenda
 noojegyemba, n'enki?
okujegyerera [okujegyerera] g. Okugamba kw'eijugo nari ekintu kugambira
 omu kindi. Amajugo gangye nigajegyerera kurungi.
okujenga [okujenga] g. Okukwatanuuka nari okutota kw'ekintu nk'oburo.
 Agoyire esaano erimu amamya, omu kasheesha oburo baashanga bujengire.
okujenguka [okujenguka] g. 1) Okushenshera omu bindi bintu. Enjura
 yaajenguka omu itaka. 2) Okutaaha kw'omuntu omu bandi bwesherekye,
 namunonga yaaba naayenda ngu atungye amakuru omu bantu abo. Omuserukare
 akajengukira omu baana b'eishomero.
okujenjagura [okujenjagura] g. Okwatagura ekintu okakicwamu obucweka
 bukye munonga. Enyungu yaagijenjagura.
okujenjagurika [okujenjagurika] g. reb: OKUSHENJAGURIKA
okujenjegyera [okujenjegyera] g. Okugamba ekintu otakihamize. Yaaba
 naafa kujenjengyera kusha ti mazima.
okujenjeka [okujenjeka] g. Okukoma ekintu n'omugoye mpora otakigumize nari
 otakihamize. Yaaruka omukyeeka naagujenjeka. RT: okujenjeka. km:
 okujenjereka.
okujenjema [okujenjema] g. 1) Okwekurura omu kukora ekintu okabura kugira
 obwira bakakikutwaraho. Ku baamuhaire sente yaazijenjemaho
 baazimutwaraho naareeba. 2) Okuhwa amaani kw'ekintu kikaguma
 nikijongoma okashusha oti, tikiine magufa.
okujenjereka [okujenjereka] g. reb: OKUJENJEKA
okujeremuka [okujeremuka] g. Okuruga ahu mwaba muri aha izooba rimwe.
 km: okuzirimuka.
okujerenga [okujerenga] g. 1) Okuruka kurungi ekintu nk'ekiibo, nari
 okukora ekintu n'okwegyendesereza kikabonera. Yaajerenga omukyeeka
 gwabonera. 2) Okushigisha munonga omu kintu kikahika aha kukwatana
 kikaba enkomba. Kaaka naakira kujerenga obushera kwonka bukihika
 butukurirwa.
okujezya [okujezya] g. Okubuzya ekintu omu mwanya. Ka waajezya orugambo!
 Torekyera aho.
okujigaija [okujigáíja] g. Okuzaara eizaara ry'okubanza. Akajigaija omwana
 w'omwojo. RT: okujigaija.
okujiginya [okujiginya] g. Okugira eitima, ekiniga nari omujinya, okaguma
 obiihiirwe aha mutima. Mutaahi wangye naajiginya ahabw'okwegyesa abaana
 bangye bakaza omu matendekyero g'ahaiguru.
 okujiginyira, okujiginywa
okujinyika [okujinyika] g. 1) Okukora ekintu n'omuhimbo mwingi. Omwishiki
 yaajinyikira okuhinga. 2) Okugyenda mporampora orikushinyiriza
 ahabw'obusasi bwingi. Yaagyenda naajinyika arikutaaha.
okujogoka [okujogoka] g. reb: OKUJOGONYOKA km: okujogonyoka.
okujogonyoka [okujogonyoka] g. Okuhendagurika kw'amagufa g'omuntu nari
 enyamaishwa gakajegajega. Akagwa n'egaari yaahendeka amagufa goona
 gaajogonyoka. km: okujogoka.
okujogoora [okujogoora] g. Okutoorana nari okuronda ebintu kuruga omu
 bindi byaba bijwangire, oine ekigyendererwa. Yaajogoora emyenda eye,
 niyo yaayozya yonka. km: okujomboora.
 okujogoorwa, okujogoorera, okujogooza
okujoimoka [okujoimoka] g. Okugira enshoni kw'omuntu ahabw'eki yaakora
 akagyenda naashoobooka. Akaba ajwaire engoye mbi yaagyenda naajoimoka.
okujojora [okujojora] g. Okwiha omu bitookye ebi barikunyuuka eshande
 y'omujojoro. Naatsiga nibaza kujojora naija.
okujomboora [okujomboora] g. Okujogoora. km: okujogoora.
okujongoma [okujongoma] g. Okutetema nari okurendemuka kw'ekintu okashusha
 oti tikiine eigufa. Omwana we naajongoma.
okujonjagira [okujónjagira] g. Okuhongahonga nari okuhotoka kw'ekintu
 nk'amababi g'etaabe gaamara kushoromwa, nari okuhoha kw'ekintu nka
 kyateerwa enjura nyingi. Omugusha ku guteirwe enjura, gwajonjagira.
okujonjobera [okujonjobera] g. Okureebeka otaine maani ori nk'omurwaire
 okaguma otundami. Enkoko ze zoona zijonjobaire. Yaagira obwoba weena
 yaajonjobera nk'owaateerwa enjura.
okujonjogora [okujonjogora] g. Okusisikara kw'ekintu kikabuza oburyo.
 Omwana we akeemarira omu maarwa, yaajonjogora.
okujonjomoka [okujonjomoka] g. reb: OKUJUNJUMUKA km: okujonjomoka,
 okujunjumuka, okuzomorooka.
okujonjoora [okujonjoora] g. Okutoorana ekintu kuruga omu bindi.
 Ab'okuteera akaruuru bakabajonjora kuruga omu bandi.
 okujonjoorwa
okujoobeera [okujóóbeera] g. Okugamba mpora kw'omuntu naareeba ahansi
 ahabw'okwetiina. Omutabani omukuru naajoobeera.
okujoronga [okujoronga] g. Okunyaaririza kw'ekintu nka kyaba kifumukire
 kirikujwa amaizi maingi nari omuntu yaaba naanyaara aha kitanda.
 Yaajoronga aha kitanda.
okuju [okúju] z. Ekicweka ky'omumaisho eky'engingo, ekiteerana
 omurundi n'ekibero. Ayeteire ahansi, yaahonoka amaju. RT: okuguru. fum:
 Owaabaire nyaishaija ku atsimba okuju, ahoora. bg: [amaju].
okujuba1 [okujuba] g. Ekintu kuba kirimu amaizi kitoomire. Akateerwa
 enjura weena yaajuba. RT: okujuba.
okujuba2 [okujuba] g. Okushoha eby'enyanja nari enshonzi omu nyanja.
 Aguzire obutimba naayeteekateekyera kuza kujuba.
okujubaajuba [okujubaajuba] g. 1) Okugamba ebintu otarikubyetegyereza
 nari otarikubishoboorora gye. Yaija, kwonka weena ari aho naajubaajuba
 tarikukyengwa eki arikugamba. 2) Okuvubavuba. Baamugyema ngu aze
 kuhinga yaahinga arikubijubajuba tibyabonera.
okujubuka [okujubuka] g. 1) Okuruga ahantu heekiikire nari heesherekire
 okaza aheerurukire ahonaaho. Yaajubuka omu rufunjo. 2) Okwoma kw'ekintu
 ekyaba kirimu amaizi nari kijubire. Empare yangye yaajubuka.
okujuga1 [okujúga] g. Okugamba kw'ebitungwa nk'ente, entaama nari
 embuzi. Ente ze ziraire nizijuga bwasheesha. fum: Ejuga ezaara
 eborooga.
okujuga2 [okujúga] g. Okuha ebintu nk'ente nari embuzi murikwebaza
 ab'eka y'omwishiki ou murikuza kushwera. Akaza kushwera atakatungire
 ente z'okujuga omukazi, baamumwima.
 okujugira, okujugwa, okujugisa
okujugisa [okujugisa] gut. Okuhanika emihendo y'ebintu. Abashuubuzi
 ebintu nibabijugisa.
okujugumbya [okujugumbya] g. Okuteera omukuri gukagamba gye. Abakiga
 nibajugumbya gye omukuri.
okujuguta [okujuguta] g. 1) Okurekyera nari okutambika ekintu kikagyenda
 enjungu. Omuriisa yaajuguta eibaare, ryayata ente eriisho.
 2) Okuhuutirira omuriro gw'amakara kw'omuheesi omu kirubi n'omujuba
 nari ebicunga. Omutabani yaaza kumuyambaho omu kujugutirira omuriro.
 3) Omushekye kujuguta: Eizooba kureebwa nari kureetana omu kasheeshe.
 Baija omushekye nigujuguta.
 okujugutira, okujugutisa, okujugutwa
okujujuura [okujujuura] g. Okushushuura nari okukokoora ekikoko aha kintu.
 Yaaza kwatsa ekiti kigumire, naaguma naajujuuraho kakye. Yaza kujujuura
 ebirengye y'ente.
 okujujuuka
okujuma [okujúma] g. Okugambira kubi omuntu ebintu ebitarikumushemeza,
 bikamukwatsa ekiniga nari bikamugwisa kubi. Akamugambaho yaamujuma. RT:
 okujuma.
 okujumira, okujumwa, okujumirana, okujumajuma, okujumana, okujumisa,
 okujumagura
okujumba [okujumba] g. Okujuga omwishiki nari omuhara haza eryo izooba
 bakamukuhingiriraho. Bakaza kujumba, byona ebyabashabirwe baagyenda
 nabyo baagaruka n'omukazi waabo.
okujumbika [okujumbika] g. Okushweka nari okusangira ekintu omu mahega
 nainga omu kikoomi n'orukara rwa kashenda, waaba nookyotsya.
 Baamushanga yaaza kujumbika ebitakuri omu kikoomi. RT: okujumbika.
 okujumbikira, okujumbikisa, okujumbikwa
okujumbuka [okujumbuka] g. Omuntu nari ekintu nk'ekinyamishwa kuruga
 ahantu ahu kyaba kyesherekire n'obwira. Twahika aha muhanda
 haajumbukayo ekicuncu twairuka. RT: okujumbuka.
 okujumbura
okujumbura [okujumbura] g. 1) Okwiha ekintu ahu kyesherekire. Enyamaishwa
 baagijumbura omu rufunjo. 2) Okuba ow'okubanza kukora, kureeba nari
 kumanya ekintu. 3) Okutabura kw'amaizi agari aha mahega. Terura amaizi
 aha mahega, gaajumbura.
 okujumburwa
okujumburira [okujumburira] g. Okufutana omubazi gw'ekishaka, amaizi
 gaagwo okagacwera omu kanwa k'omwana yaaba arwaire nari orikwenda
 kutanga oburwaire kumukwata. Omwana yaaba naarira baamujumburira
 yaahunama, nooshusha oti yaaba naariibwa omunda.
 okujumburirwa, okujumburirisa
okujumeera [okujumeera] g. Okugamba munonga omu iraka rirungi ririkugyenda
 gye. Omutsigazi yaajumeeza gye engoma. cob: Zaajumeera zitaine ikamwa.
 okujumeeza
okujumiirira [okujumiirira] g. Okurwanisa ekikorwa kibi nimukigambaho
 kubi ngu abantu batagarukamu kukikora. Bakajumiirira abashambani omu
 kyanga ky'owaabo. RT: okujumirra.
okujuna [okujuna] g. Okuhwera omuntu nari ekindi kintu, okakiiha omu
 kabi. Baaba nibaza kumukoma, nyina niwe yaamujuna. RT: okujuna. gyer:
 OKUCUNGURA.
okujunaana [okujunaana] g. Okujumiirira omuntu ahabw'enshobi ei akozire.
 Nibaza kumujunaana emanja ishatu harimu n'ogw'okuhamba omwana. RT:
 okujunaana.
 okujunaanwa
okujunda [okujunda] g. Okusiisikara kw'ekintu kikaruga omu buhangwa
 bwakyo, kikatandika kuragarika, kikanuuka, kikazamu n'enyogori. Ekijuma
 kijunzire kyanuuka. RT: okujunda.
 okujundira reb: OKURUGUTA
okujunga [okujunga] g. 1) Okusingyera ebihingwa ebyomire nk'oburo nari
 obushaza n'ebigyere okaihamu enjuma nari okufuuta omubazi n'engaro.
 Twatsiga yaaza kujunga oburo. 2) Okuteera omuntu okamunozya. Akamujuma
 yaamujungajunga. koz: amakuru g'omuguutuuro.
 okujungisa, okujungira, okujungajunga, okujungwa
okujungurikana [okujungurikana] g. Okugamba kw'ekintu ekiri omu nda
 y'ekindi. Nimpurira amabaare garikujugurikanira omu taara. Naanywa
 amaizi maingi, nimpurira niganjungurikanira omu nda.
okujunguza [okujunguza] g. reb: OKUZUNGUZA km: okuzunguza.
okujunjubura [okujunjubura] g. Okukongora ekintu nk'ekicoori.
 Yaajunjubura ekicoori.
okujunjuma [okujunjuma] g. Okugamba kw'ekintu nk'enjoki nari omuntu
 kugambira omu matama n'eiraka rihango kwonka atashohoize bigambo.
 Bakamugambaho yaatandika kujunjuma. km: okujuujuuta.
 okujunjumira gyer: OKUJUNJUUTA.
okujunjumuka [okujunjumuka] g. Okukura gye kw'ekintu jubajuba kiine
 amaani marungi kandi kigomokire. Omwana we ajunjumukire. km:
 okujonjomoka.
okujunjumura [okujunjumura] g. Okugambira eryo. Akamujunjumurira
 ebigambo omu bugyenyi, boona baatiina.
okujunjuura [okujúnjuura] g. Okutema ekintu nk'ekitookye kikagwa kubi
 kikakoobagurika. Yaaza kutema ekitookye kyona yaakijunjuura
 okujunjuuka, okujunjuurwa
okujunwa [okujunwa] g. 1) Okureka ekintu kibi eki obaire nookora. Ebiro
 ebi njunirwe okusinda. 2) (Omu diini) okweteisa nari okucucuka.
 Omwahure ku yaaherize kubuurira, abantu baingi baakwatwaho, baimuka
 baajunwa. koz: KUR.
okujura [okujúra] g. Okwefuuza omuntu nari ekintu eki waabaire
 waayangire nari waanagire. Akabonabona yaatandika kujura omukazi we
 omukuru.
okujurira [okujúrira] g. Okushinja. Baagyenda kujurira orubanja rwe.
 okujuriza, okujurirwa
okujuruga [okujuruga] g. RT: okuvuruga. 1) Okuvuruga. Yaajuruga omu
 mboga, ngu zitasiriira. 2) Okushazamu ebihandiiko munonga. Akajuruga
 omu kitabo kye, omwegyesa yaayanga kukigorora. koz: amakuru
 g'omuguutuuro. cob: Takaahandiika kwihaho naajuruga.
okujurunga [okujurunga] g. Okugamba ebigambo bitashoboorokire gye kandi
 bitakwatiraine. Ku baamukwatsire naiba, yaatandika kujurunga.
okujuruza [okujuruza] g. Okugarukamu omurimo ogu okozire ngu gubonere
 kukiraho. Yaaza kujuruza entabire.
okujuujuuta [okujúújuuta] g. Okugamba ky'ebikooko ebirikuguruka
 n'amapapa nk'enjoki, ebijunjuure, enshohera, n'ebindi. Enjoki yaija,
 yaaguma nemujuujuutira aha kutu. RT: okujunjuura. km: okujunjuma.
okujuukirira [okujúúkirira] g. Okukankamira omuntu orikumukanga
 ahabw'okukora ekintu ekitahikire. Omushaija akahika omuka
 arikubajuukirira.
okujuumagira [okujúúmagira] g. Okukombeera ekintu n'amaani, mukakimara
 jubajuba. Bakajuumagirira entabire y'emikamba baagimara ahonaaho.
okujuumara [okujúúmara] g. Okubyamisa enda. Ku yaamureebire, yaajuumara
 ahansi arikumubeiha ngu arwaire omu nda. RT: okujuumara.
 okujuumuura
okujuumika [okujúúmika] g. Okureebesa ahansi ekintu nk'enyungu nari
 ekiibo, orubaju orw'ahaiguru rukaza ahansi. Yaaza kujuumika obwato ngu
 butajunda. Enyungu ku yaahwamu amaarwa yaagijuumika.
 okujuumikira, okujuumikwa
okujuura [okujúùra] g. Okwiha ebijwaro aha mubiri. Bakamukwata naiba
 baamujuura ebijwaro. RT: okujuura.
 okujuurwa
okujuyaajuya [okujuyaajuya] g. Okukora ebintu bitarikwetegyerezibwa,
 orikubuzaabuza. Ebintu ebi yaakora yaabijuyaajuya.
okujuyanga [okujúyanga] g. Okwiha ebintu omu buryo bwabyo,
 orikubijwanzyamu ebindi nari kubizambaguza. Reka kujuyanga ebintu ebyo.
 okujuyangira, okujuyangisa, okujuyangwa, okujuyangura
okujwa1 [okujwa] g. RT: okujwa. 1) Okushohoza eshagama bwanyima
 y'okuhutaara. Baamuteera omupiira yaatandika kujwa omu nyindo
 2) Okutoonya kw'ekintu nk'enyungu, ekikopo, esafuriya, enkyeka,
 n'ebindi, kyaba kirimu ekifumuka nari obwatika. Esafuriya ei waateka
 aha mahega neejwa. 3) Omukazi kuza omu micwe. 4) Ebitookye kucwa
 bikatandika kureeta eshande.
 okujwisa, okujwera
okujwa2 [okujwa] g. Omushana kwaka. Omushana gujwire mwingi, emisiri
 yaayoma. RT: okujwa.
okujwa embuga [okujwa embuga] gut. Okubaho kw'ekintu ekirikubaasa
 kurugwamu oburemeezi bw'amaani nk'okuriza omuntu w'entsimbo. Ku araije
 akashanga mutakagiireyo, niguza kujwa embuga
okujwahukira [okujwahukira] g. Okurahuka n'amaani, nari okwirukangira
 ekintu, nk'eby'okurya. Yaatsiga baajwahukira eby'okurya, yaarugayo. RT:
 okujwahukira.
 okujwahukisa
okujwana [okujwana] g. Okuba hamwe omu kukundana. Bakaba bari hamwe omu
 kujwana atakagarukire owaabo.
okujwanga [okujwânga] g. Okuteerana nari okugaitirana hamwe ebintu
 ebitarikushushana nari ebitaine buzaare. Embuzi zaajwanga n'entaama.
 RT: okujwanga.
 okujwangana, okujwanzya, okujwangira, okujwangisa
okujwara [okujwâra] g. RT: okujwara. 1) Okuta aha mubiri ekijwaro
 nk'omwenda, enkaito, empare nari enkofiira ogyendereire kureebeka gye
 nari kushweka omubiri. Yaabanza yaajwara, yaabona kushohora.
 2) Okutunga eidaara ry'omutaano, okaba omunyamwoga omu bwegyese nari
 omu bwebembezi. Mutabani wangye yaajwara obukuru. 3) Okutandika
 entongane nari okurwana n'omuntu. Ku yaamazire kusinda, yaamujwara
 yaatandika kumujuma oku yaitsire iba. koz: amakuru g'omuguutuuro. fum:
 Ku ogambira owaawe kujwarira empaari akanga, naiwe oza omu basheki
 osheka.
 okujwarwa, okwajarira, okujwarana, okujweka, okujwekwa
okujwekyera [okujwékyera] g. Okukora ekintu omu mwanya gw'ondiijo
 otariho. Niwe yaamujwekiire omu rukiiko.
 okujwekyerwa
okujwiga1 [okujwîga] g. Okwetonganisa hataine eki bakukozire namunonga
 waaba nooyenda kubinga abantu. Omushaija we naakira kujwiga.
 okujwigisa, okujwigira
okujwiga2 [okujwîga] g. Okumera ebyoya kw'omuntu aha mubiri gwona.
 Omushaija akajwiga, naatiinisa waamureeba. RT: okujwiga.
okujwisa [okujwisa] g. Okutandika kureeta amajuta kw'amate, waaba
 noocunda. Amate nibwo yaagajwisa kuruga omu kasheeshe?
okukaabuuza [okukaabuuza] g. Okuraba omu bintu byomire nk'ebishansha
 birikugamba. Yaaba naakaabuza omu rutookye, yaatukanga.
okukaakaara [okukáákaara] g. Okuguma kw'ekintu, ekyaba kyorobi.
 Ebireere byateerwa omushana byakaakaara. RT: okukaakaatsya,
 okukaakaarira.
okukaakatika [okukaakatika] g. Okugyemesereza omuntu kukora ekintu eki
 atarikwenda. Omushaija akakaakatika omwana, aha mukazi ou yaabingire.
 RT: okukakaatika.
okukaanyagirira [okukaanyagirira] g. Okucumbagirira nari okuribaatiirira
 ekintu kikacwanyagurika. Yaakaanyagirira ebitookye byaba eshande.
okukaaraama1 [okukááraama] g. Okugira ekiniga kingi munonga, okagamba
 otatsigire nda. Baamujuma yaakaaraama. RT: okukaaraama.
okukaaraama2 [okukaaraama] g. Okwokyeza kimwe kw'ekintu, namunonga
 omushana. Akashana aheeru, kaakaaraama. RT: okukaaraama.
okukaata [okukaata] g. Okutabura amaizi n'eitaka orikubikaatagirira
 n'ebigyere kwenda kukora obudongo bw'okunogoora nari kuhomesa. Obudongo
 nikyenda kubukaata omu bunaku bw'enjura, ahabw'okuba nibwetenga amaizi
 maingi.
 okukaatira, okukaatisa, okukaatwa
okukaatagirira [okukáátagirira] g. Okuribaatirira ahantu nari ekintu
 emirundi. Bakakaatagirira ebihimba bye bariisize waahikaho nooragarwa
 omuziga.
okukaatiika [okukáátiika] g. Okutsiba nari kukwatanisa ekintu
 n'ekindi. Kaatiika esaati, ekifuba ka waakitwara kyanami.
 okukaatuka, okukaatura
okukaba [okukába] g. Okuhwamu amaani n'omwitsyo kw'ekintu ekirikwitsya,
 kikafa. Bamutwaire arembire, ku bamuhikize omu irwariro, yaakaba.
 okukabira reb: OKUFA
okukabara [okukabara] g. Okuhinga orikutimba orumbugu ahansi munonga ngu
 orumareyo. Yaasiiba naakabara entabire y'okuhingamu ebinyoobwa. Eforogo
 niyo erikumanya kukabara gye orumbugu. reb: OKUSHEKYERA 3)
okukabuka [okukábuka] g. reb: OKUKABUKIRA km: okukabukira.
okukabukira [okukábukira] g. Okugambira omuntu kubi, noomutontomera.
 Obumwe, omuzaire akabukira abaana be. km: okukabukira.
 okukabukana, okukabukirwa
okukabura [okukabura] g. Okuteera ekintu n'amaani. Yanzaaniraho, nyowe
 naamukabura.
 okukaburira gyer: OKUNIHA.
okukabya [okukábya] gut. Okuteganisa nari okurusya omuntu okamubuza
 obusingye. Omwana ka waamukabya orikumuzengyereza. reb: OKURUSYA
okukaga [okukága] g. Okunuukirwa ekintu. Embwa yaakaga enyama, yaija
 neiruka. RT: okukaga.
 okukagira, okukagisa, okukagwa
okukagata [okukagata] g. Okuhamira aha kintu. Enjoka efiire ekagatiire
 aha kiti.
 okukagatira, okukagatsa
okukaikura [okukáíkura] g. Okukura munonga kw'omukazi. Nyina yaatandikire
 kukaikura takibaasa kuhinga. reb: OKUKEKWA RT: okukaikura.
okukaita [okukaita] g. 1) Okushashura omuntu ebimugyenzireho omu
 mushango yaaheza kukusinga. Orubanja rukamusinga yaikiriza kukaita
 embuzi. 2) Okuta aha nju ebintu by'okugikwata ngu etahirima. Enju
 yaagikaita n'enyomyo.
okukaituuza [okukaituuza] g. Okugyenda orikuteera emisindo nookurura
 ebigyere ahansi namunonga waaba ojwaire enkaito, ziremereire nari
 zitakuhikire. Twamuhurira naakaituuza naagyenda.
okukaka1 [okukáka] g. Okugamba kw'ekintu, nk'eitaagi ry'omuti, ryaba
 niryenda kuhendeka nari kuhaguka. Twahika ahansi y'omuti twahurira
 nigukaka, twairuka.
okukaka2 [okukáka] g. Okugyema omuntu nari ekintu, kukora ekintu nanka.
 Bateireho kukaka omwishiki ngu ashwerwe, yaayanga.
 okukakwa, okukakira, okukakisa
okukama [okukáma] g. Okunyurura amabeere g'ente n'ezindi nyamaishwa,
 ogyendereire kwihamu amate. Naakunda kunywa amate kwonka tarikwenda
 kukama.
 okukamira, okukamisa, okukamirwa, okukamwa
okukamaakama [okukámaakama] g. Okutandika kwoma kw'ekintu nk'omwenda
 gwaba gwanikirwe. Engoye ze zaatandika kukamakama. gyer: OKUKAAMUUKA.
okukamahara [okukamahara] g. Okuba omutungi okaruga omu bworo.
 Akakamahara, takimanya bworo.
okukama-obwasi [okukama-obwasi] g. Okukama ente efiisize. Ente yangye
 mugirekye, mutagikama-obwasi.
okukamba1 [okukâmba] g. Okugira obuntu aha mubiri buri nk'obuhere,
 bukenda kufuruuta kukira munonga ahabw'obutanaaba. Mwana we k'okambire
 torikunaaba?
okukamba2 [okukámba] g. Okushakamba kw'ekibira kitaine ah'okufumurirwa.
 Ekishaka kye arinzire ngu kikambe abone kukihingamu oburo.
okukambabara [okukambabara] g. 1) Okufuruuta kw'omubiri, gwineho
 obuhere. Akarwara, omubiri gwona gwakambabara. 2) Okureebeka kubi aha
 maisho ahabw'ekiniga.
okukambiika [okukambiika] g. Okuza omu mwanya, okamarayo obunaku
 bukye. Bakaruga owaabo, baakambiika owa nyina.
okukambura [okukambura] g. Okwiha amabaati nari ekindi kintu kyona aha
 mutwe gw'enju, ekigishakaire. Eriizooba yaasiiba naakambura enju ye.
 okukambuuka, okukambuurira, okukambuurisa
okukamiirira [okukamiirira] g. Okukuuhuza enyana, orikukama amate
 maingi omuri nyinayo okagumariramu. Ebaire eri enyana nungi, yaitwa
 kugikamiirira.
okukamuuka [okukáámuka] g. RT: okukamuuka. 1) Okwoma nari okuhwamu amaizi
 kw'ekintu ekyaba kijubire. Yanika emyenda yaawe ebe neekamuukamu
 amaizi, enjura etakagwire. 2) Okuhwa amaani kw'omuntu ahabw'enjara,
 oburuhe, endwara, n'ebindi ebimumazireho obunaku buraingwa. Omushwija
 gukukamwire! Nikwo waashushire? koz: amakuru g'omuguutuuro.
 okukaamuura, okukaamuurira, okukaamuukira, okukaamuukamu, okukaamuurwa

okukana1 [okukana] g. Okushohoza eiraka ahanyima y'okubashura nari
 kumyora orurimi omu kanwa. Naamugambaho yankana.
 okukanira, okukanisa, okukanwa gyer: OKUGAYA.
okukana2 [okukána] g. Okushara enshonda z'oruhu nari amaguru n'emikono,
 okatsigaza ekicweka eky'ahagati. Baasiiba nibakana empu.
okukanagira [okukanagira] g. Okutsindagana kw'omurwaire, arikwitsya
 kubi. Omwana yaakwatwa ekishonga ariyo naakanagira. reb: OKUKYENKYEMA
okukanama [okukanama] g. Okuguma nari okuhamira aha ntwanza nainga
 enteekateeka kw'omuntu, akanga kuhinduraho kukora eki baamugambira.
 Akakanama yaaguma omu kigombe kye.
okukananga [okukánanga] g. Okuteera ekintu munonga, kikashohoza obwaku
 bw'ahaiguru. Yaamukananga oruhi, yaaborooga.
 okukanangira, okukanangisa, okukanangwa reb: OKUNANGUURA
okukanangirira [okukánangirira] g. Okukinga ekintu, n'amaani. N'enki, ka
 waatsiga waakanangirira orwigi, noozahi?
okukanashura [okukanashura] g. Okweihaho nari okureka ekintu nk'emicwe
 mibi. Nkeekanashuraho amairu.
okukanca [okukánca] z. reb: AMAKANCA
okukanda1 [okukanda] g. Okwimata munonga ekintu n'engaro. Yaamukanda
 ekihuute, kyarugamu amahira. RT: okukanda.
 okukandira, okukandisa, okukandwa
okukanda2 [okukanda] g. Okukura munonga kw'ekishaka kikarengwa omwata.
 Akaza kurambura ekishaka kye, yaashanga kyakanzire kare.
okukandara [okukandara] g. Okwemurika okakora ekintu kyona ekirikubaasika
 kwenda ngu bakukunde. Akeekandara omu bugyenyi bamugabira embuzi.
okukanduura [okukanduura] g. Okuhinga ekishaka kikanzire, eki
 batahererukire kuhinga. Yaasiiba naakanduura ah'okuhinga ebiriibwa.
okukandwa [okukandwa] g. Okurya munonga okahaaga. reb: OKWIGUTA
okukanga1 [okukânga] g. Okukora ekintu ekirikwitsa omuntu nari ekintu
 obwoba. Yaija ahunami, yaatukanga. RT: okukanga.
 okukangira, okukangisa, okukangakanga gyer: OKUKANGARANA.
okukanga2 [okukânga] g. Okuza ahantu, okamarayo akaanya kakye. Yaakanga
 aha nkuuto, naaza kurahukayo murinde.
okukangaata [okukangaata] g. Okuteera ekintu n'enkubito mpango.
 Yaakangaata embwa yaamooka.
 okukangaatira, okukangaatisa, okukangaatwa
okukangabura [okukángabura] g. Okutandika kutamu enjuma, kw'enkaiga
 z'amashaza. Amashaza gaitu gaatandikire kukangabura.
okukangarana [okukángarana] g. Okugira obwoba ahonaaho, omutima
 gukateeraguza. Akaroota ekirooto kibi, yaakangarana yaagurukayo
 yaarira. gyer: OKUKANGA.
okukangaza [okukángaza] g. RT: okukangaza. 1) Okuza oku n'oku, okabura
 obuhamizo. Yaasiiba naakangaza ryarenga. 2) Okwemereza omutima okaguma
 otiinire, oyeraarikiriire. N'enki ka waakangaza, haine ekyabaho?
okukanguka [okukanguka] g. Okuhuruutuka omutima haaba haine ekyakukanga,
 okakangarana. Baija baamukwataho, yaakanguka.
okukangura [okukángura] g. Okukora ekintu noorahutsya, kikahwa ahonaaho.
 Naakora emirimo ye, naakangura.
okukanika [okukánika] g. Okukora ekintu nk'ekyoma ekyaba kifiire
 kikagaruka omu buteeka bwakyo. Omurimo gw'okukanika egaari akagwanga,
 hati naarera engaro. RT: okukanika.
 okukanikisa, okukanikira, okukanikwa
okukanjakanja [okukanjakanja] g. Okunenaanena ekintu kikacwanyagurika.
 Yaakanjakanja enyama, yaamara yaagicwera.
okukanjarara [okukanjarara] g. Okwoma munonga kw'ekintu, ahabw'omushana
 mwingi. Orureere rwayoma, rwakanjarara.
okukankabuka [okukankabuka] g. 1) Okwimuka n'ekiniga otakabuurize
 okenda kurwana, waaheza okugambirwa ekintu ekyakorwa. Ku yaahika omuka,
 yaakankabukira abaana boona bairuka. 2) Okushaariirwa munonga
 ahabw'ekintu eki waarya nari eki waanywa. Nyine ninkankabuka
 ahabw'omubazi ogu naanywa.
 okukankabukira
okukankabura [okukankabura] g. Okutandika kureeta eminwa kw'ekirabyo
 ky'ekitookye. Ebitookye bye, byatandikire kukankabura.
 okukankabuka
okukankama [okukankama] g. Okugambira omuntu kubi n'ekiniga. Yaashanga
 nibayomba, yaabakankamira.
 okukankamira, okukankamisa reb: OKUTONTOMA
okukanuka [okukanuka] g. Okufa ekitaraarainwe. Omwana we akakanuka nyina
 atariho. km: okukinuka.
 okukanura gyer: OKUKINUKA; OKURANGUKA.
okukanura [okukanura] g. Okuzoora amaisho goona, gakahwa omu mutwe.
 Bakamukwata naiba, yaabakanurira amaisho bairuka.
 okukanurira
okukanya [okukanya] g. Okweyongyera omu bwingi kw'ekintu. Ente ze hati
 zitandikire kukanya. RT: okukanya.
 okukanyisa, okukanyira
okukanyarara [okukanyarara] g. Okukookoota kw'ekintu kikagira emifunya.
 Endwara zikamureetera kukanyarara ahamaisho. km: okufunyarara.
okukara1 [okukara] g. 1) Okugira obwogi kw'ekintu ekirikushara
 nk'omuhoro, n'ebindi. Omuhoro ogwo gukazire, gurekye gutakushara.
 2) Okushamba kw'embwa. Embwa ye ekazire waazayo batariyo neekuruma.
 3) Okushaariira munonga kw'obushera, burikushara aha mumiro. Obushera
 obu bwakazire tindikubaasa kubunywa. 4) Okugira obukuutu bwingi.
 Bakamukwata yaabanza kukara, ku yaarugaho yaikiriza ku niwe ashobize.
 5) Okufurisa ekyanga amaizi garikwotsya. Yaaza kukara ekyanga kye.
 okukarira, okukaza
okukara2 [okukara] g. Okutarika ekintu aha muriro nari aha mushana
 kwenda ngu kyome. Mwana 'we banza okare enyama egyo, obone kugiteeka.
 okukarira, okukaza
okukaraba [okukáraba] g. Okunywa omubazi nari okubaaga ekitungwa
 nk'oburyo bw'okweihaho ekisiraani ahabw'omuntu ou waitsire. Okanga
 kukaraba omuntu ou yaitsire naaza kukubeera we.
 okukarabira
okukarabura [okukarabura] g. Okuharaitura kubi ekintu n'amaani maingi
 kikagira emishare. Abashuma bakamukarabura, baamutwara omu ihamba.
okukaraga [okukaraga] g. 1) Okuhandiika omu mukono. Naahandiika
 naakaraga, tindikubaasa kushoma ebi ahandiikire. 2) Okujerenga.
okukaragata [okukaragata] g. Okushaariira munonga kw'amaarwa,
 gakahwamu akanuzi. Amaarwa gaatandika kukaragata, mugatware mugaguze.
okukarakaata [okukárakaata] g. Okusharaashara aha maraka kw'ekintu
 nk'amaarwa nari amajuta g'ente agakuzire munonga. Twanywa amaarwa
 garikukarakaata. gyer: OKUKYEREKYETA; OKUSHAARIIRA.
okukarakamba [okukárakamba] g. 1) Okugumangana kw'ekintu, kikarema
 eishoboorora nari kikarema kuza omu muringo ogu orikukyendamu. Enshonga
 ahu zaahika, zaakarakamba. Abahiigi baaza aha kishiija kyakarakamba.
 2) (Omuntu) okugumba kubi nari kugira obukare. Nyineeka ku ashangire
 emirimo batagikozire, yaakarakamba. 3) Okwanga kukora eki omuntu
 yaakweshengyereza kumukorera. Naamuzaho naamweshengyereza,
 yaakarakamba.
 okukarakambira, okukarakambisa, okukarakambya
okukaramuka [okukaramuka] g. Okutaaguka kw'ekintu nk'omwenda nari
 ekipapura kikabaganisibwamu. Ekiti kyakwata omu mwenda gwangye, gwona
 gwakaramuka.
 okukaramura reb: OKUTANDUKA
okukaramura [okukaramura] g. 1) Okuharagura ekintu. Reka kukaramura
 ekisiika ky'abandi. 2) Okutaagura ekintu n'amaani, nk'omwenda. Reeta
 makansi, tukaramure ekiteeeyi, tukibaziire busya.
 okukaramuza, okukaramurira, okukaramurwa
okukaranga [okukáranga] g. Okuta eby'okurya omu nyungu etarimu maizi eri
 aha muriro okaguma noobihindurana kwenda ngu byomookye nari bihuumure
 kurungi. Banza okarangye oburo mbone kubusa. RT: okukaranga.
 okukarangira, okukarangisa, okukarangwa
okukarangatana [okukárangatana] g. 1) Okwoma munonga kw'ekintu. Yaayanika
 oburo, bwakarangatana. 2) Okwitwa eiriho. Omushana gwamuteera
 yaakarangatana. koz: amakuru g'omuguutuuro. gyer: OKWOMA; OKWOMERANA.
okukaranguka [okukáranguka] g. Okwotsya, nari okukaranga ekintu,
 kikooma munonga. Ebinyoobwa byayoma munonga, byakaranguka.
okukarara [okukarara] g. Okuhangura ebikumba by'omugusha, ebyabanza
 kwera. Twaba tugiire kukarara omugusha gwa mukaaka.
okukariirira [okukáriirira] g. Okuta ekintu aha muriro ngu kyomookye.
 Yaakariirira enyama ye, yaabona kugiteeka. RT: okukalirra.
okukarurumbira [okukárurumbira] g. Okugira omururu nari amairu maingi.
 Bamwetsire kutaaha obugyenyi, kwonka ku ahikire yaakarurumbira omu
 iteekyero.
okukatara [okukatara] g. Okwekwata kw'ekintu kikahatama omu kindi,
 kikanga kurabamu nari kurugamu. Enjura ekateera enkufuru, yaakatara.
 okukatarisa
okukatuka [okukátuka] g. Okuruha munonga okahendagurika engingo
 z'omubiri. Eriizooba naakora munonga naakatuka.
okukatura [okukátura] g. Okuteera ekintu n'amaani. Yaamukatura oruhi
 rw'omushaya, gwazimba. RT: okukatura.
 okukaturwa, okukaturira, okukatuza, okukaturana gyer: OKUSAANUURA.
okukekwa [okukekwa] g. reb: OKUKAIKURA
okukiga [okukiga] g. Okwita obwogi bw'ekintu nk'omutsyo, omuhoro,
 n'ebindi. Omutsyo gwe baagukiga ngu nibarya ebikoijo, yaija naabamara.
okukiika1 [okukíìka] g. RT: okukiika. 1) Okurambika ekintu ahansi omu
 buryo bwa bukiizi. Yaakiika ebiti omu muhanda ngu tutarabaho.
 2) Okukiikama kw'omwana omunda nk'ente yaaba neezaara, gukaremwa
 kushohora. Ente yaakiika omwana, baabanza baagishara baabona kugwihamu.
 okukiikira, okukiikikisa
okukiika2 [okukíìka] g. 1) Okushereka ekintu ngu hatagira owaakibona.
 Yaakiika omutwaro gw'ebikoijo omu kishaka. 2) Okushereka omuntu
 obwengye. Atukiikire obwengye twashanga baatukwatsire.
 okukiikwa, okukiikira, okukiikisa
okukiika3 [okukíìka] g. 1) Okuteeranira hamwe kw'abantu kugira ebi
 bateisa nari ebi baahanuura. Baaza kukiika aha by'obugyenyi
 bw'omutabani. 2) Okwiha omuntu omu bandi okamutwara aha rubaju
 okamugambira ekintu eki otarikwenda ngu abandi bahurire. Yaamukiika aha
 nshonda, yaatandika kumubuuza ebibaireho. reb: OKUHANUURA
okukiikama [okukííkama] g. 1) Ekintu kuba kigondami, kitatereire. Aine
 ebigyere bikiikami. 2) Okuba kitaamosho kw'omwanya, orikugumirwa
 kuguzamu. Owaawe nihankiikamira, tindikuza kubaasa kuzayo.
 3) Okurambira ahansi, okabyamaho. Ka mbanze nkiikame aha, naaruha. koz:
 NK. 4) Okuza ahantu akaanya kakye. Taata yaakiikama owa Petero
 okukiikamira, okukiikamisa, okukiikamuura, okikiikamya
okukiikamirirwa [okukiikamirirwa] g. Okushoberwa okabura eky'okukora
 okareeba ebintu byona bikushobeire. Abaana be boona bakarwara
 yaakiikamirirwa, naakwata nibiragara.
okukiikira1 [okukííkira] g. RT: okukiikira. 1) Okutoora omwana omu
 mikono nari okumushutamisa aha bibero. Yaaza kukiikira omwereere,
 mukaishe araire azaire. 2) Okuheekyera ekintu omu rubaju, ahaifo
 y'okwahwa. Naamubugana akiikiire ebitabo.
 okukiikirwa, okukiikirira, okukiikiriza reb: OKUTOORA 1
okukiikira2 [okukííkira] g. Okugyendera omu rubaju rw'omuhanda
 ahabw'okutiina ebyondo, amaizi nari amabaare agarimu. Omu muhanda
 tukashangamu ebyondo, twagyenda nitukiikira.
 okukiikirira
okukiikiza [okukííkiza] g. 1) Okushutama omu mwanya mugwehinguririize.
 Abaane be nibakira kukiikiza omu mahega, nibaija kwokibwa eby'okurya.
 2) Okugyenda omu rubaju rw'enyanja mukwatiriire ebiti ngu mutagwamu.
 Baaba nibakiikiza aha nyanja.
okukiira [okukiira] g. Okuzaana kw'omushaija n'omukazi barikugambirana
 obugambo, nibateeranaho nari nibabumbatirana. Nikikira kukorwa abaramu.
 Omushaija ogwo naakunda kukiirana n'abaramu.
 okukiirana
okukimba [okukimba] g. 1) Okunywa munonga ekintu omurundi gumwe
 otaikize. Omutsigazi ogwo yaakimba enkyeka y'obushera, yaagimaramu.
 2) Okuteera omuntu munonga. Yamukimba entomi y'omugongo yaagwa ahansi.
 okukimbira, okukimbisa, okukimbwa gyer: OKUGOTOMERA.
okukina [okukina] g. 1) Okugyenda noiruka munonga. Ka nimukina, mwine
 nimuza nkahi? 2) Okwirukanga kw'ente zeemeriize emikira. Ente ku zaaba
 niziza kweshera zaagyenda nizikina.
 okukinira, okukinisa
okukinagira [okukinagira] g. Okwitsya kubi munonga orikuteera
 ebiruhuuko, nk'omukazi yaaba aine enda ekuzire munonga. Omukazi
 naaraara naakinagira, tarikubyama.
okukinda [okukinda] g. 1) Okuta nari okwekinga ekintu omumaisho ngu
 kikukingire ekintu ekirikwenda kukuteera. Ku baagiire kumuteera,
 yaayekinda emikono omumaisho. 2) Okwezirika omwenda nari orugoye.
 Abakazi nibakira kwekinda ebitengye baaba nibahinga.
okukinduka [okukínduka] g. 1) Okuhendekyera rwagati kw'ekintu. Omuyaga
 gwahuuha omuti, gwakinduka. 2) Okuhendeka ahabw'okukora munonga, nari
 okukora emirimo ekukizire. Omushuubuzi naakinduka n'enshaho y'oburo.
 okukindura, okukindukira
okukinga [okukînga] g. RT: okukinga. 1) Okuta orwigi aha muryango kugira
 ngu hatagira ekyataaha omunju. Akeebwa kukinga enju, baamwiba. 2) Okuta
 enyingi n'amadirisa aha nju. Hati yaatandikire kukinga enju ye.
 3) Okweta ekintu omu maisho, orikuzibira nari kutanga ekintu ekyaba
 nikyenda kukuteera. Aba kare bakaba bakira kukinga engabo, barikutanga
 obuta n'emyambi.
 okukingisa, okukingwa, okukingira, okukingiza
okukingira [okukingira] g. 1) Okuteera abaana ebikatu kugira ngu
 batakwatwa endwara nk'obusheru, muhinya, n'ezindi. Baabateera ebikatu
 by'okubakingira obusheru. 2) Okuta kashenda aha mabeere g'ente ngu
 omutavu gutakaayonka. Baakingira encwa-mutwe ngu erekye kwonka.
 3) Okushweka nari okuzibira ekintu ekiri enyima y'ekindi kureebwa.
 Omugongo gwabakingira, titurikubaasa kubareeba.
 okukingiriza
okukinuka [okukinuka] g. Okufa ekitaraarainwe, otarwaire. Omwana we
 yaakinuka. km: okukanuka.
 okukinura
okukinya [okukínya] g. Okuteera ekintu ahansi n'amaani maingi. Yaakwata
 omwana yaamukinya ahansi.
 okukinywa, okukinyira, okukinyisa
okukira1 [okukíra] g. Okweshumba aha kindi kintu omu bukuru, oburaingwa,
 obuhango, n'ebindi. Naakira mukuru we omu buraingwa. RT: okukira. fum:
 Okukira akukiza ekishuba.
 okukiza
okukira2 [okukíra] g. RT: okukira. 1) Okuba gye, okuruga omu burwaire.
 Ku okyerereirwe kukira, torikumira mubazi? 2) Okuzaara. Akakira
 omwishiki. 3) Okuruga omu buremeezi, okaba gye. Akakira hati takiri
 mworo.
 okukiza, okukirira
okukiraanura [okukíraanura] g. Okuta nari okucwa ebintu omu bicweka
 bingi nk'enshaho y'oburo kugiihamu ebicweka ebirikwingana edebe.
 okukiraanurwa, okukiraanuka reb: OKUCURAANURA
okukirigiita [okukírigiita] g. Okukwata omuntu omu bicweka by'omubiri
 nk'okwahwa, embaju n'ebindi akashekanka. Akamukirigiita munonga
 yaasheka yaahika aha kurwara omutwe. RT: okutigita.
 okukirigiitira, okukirigiitisa, okukirigiitwa reb: OKUKIRINGANYA
okukiriirira [okukíriirira] g. Okukirira hakye akabi aku waaba nooza
 kugwamu. Omushaija ogwo akakiriirira, ekikooko kikaba nikyenda kumurya.
okukiringanya [okukiringanya] g. reb: OKUKIRIGIITA
okukiriza [okukiriza] g. 1) Okwiha ekintu ahansi okakiterura ahaiguru.
 Yaaza kukiriza ebyoma bye. 2) Okutwara omwishiki kifuba kw'omwojo
 n'ab'oruganda rwe barikuza kumushwera. Bakamukiriza baamutwara. gyer:
 OKUTERURA.
okukiruuka [okukiruuka] g. Okukira oburwaire okaba gye. Nibwo akiruukire
 omushwija.
okukiza [okukíza] g. 1) Okwiha enzito. Omwijukuru naayenda ow'okumukiza
 enzito. 2) Okuhwera omuntu oine oburemeezi nk'enjara, n'ebindi.
 Akamukiza obu yaamugurira eby'okurya. fum: Akashambu karaakukize
 kakubanza obutuutu.
okukobeka [okukobeka] g. 1) Okushereka ekintu omu kindi. Yaaba aine
 ekitakuri, ku yandeeba yaakikobeka omu byara. 2) Okugurika ekintu ngu
 kitakaakorwa nari kubaho. Bakakobeka obugyenyi bwe bwafa. 3) Okuroga
 omushaija ngu abe ekifeera. Ku baamanyire ngu naayenda kushwera
 baamukobeka, obugyenyi bwafa.
 okukobekyesa, okukobekyera, okukobekwa
okukoboka [okukoboka] g. Okuhendeka, okucweka nari okuhaanyuka kw'ekintu
 kikarugamu ebicweka bingi. Yaakobora ekikoijo arikwenda kubahaho.
 okukobora, okukoborwa reb: OKUHENDEKA
okukoboza [okukoboza] g. Okutangaara.
okukogota1 [okukógota] g. Okuharagata ekintu omu kindi. Akasya naakogota
 oburo omu nyungu.
okukogota2 [okukogota] g. Okuguma kw'ekintu nk'ekihaaza, ekyozi, nari
 ekisisi kyaba kikuzire munonga. Amoozi ge gakogotsire.
okukoka [okukoka] g. Okutsinduka nari okuhirima kw'ebintu ebirikuba
 birunzire hamwe. Enjura egwire nyingi, enkungu yaakoka.
okukokooka [okukokooka] g. Okushushuka kw'ekintu kikarugwaho omubiri
 gw'aha mutwe nk'ekironda, enjoka nari omuti. Ogu muti gukuzire
 gwatandika kukokookaho ebishushu.
 okukokookyera, okukokookyesa
okukokoora [okukókoora] g. Okushushura ekikoko ekirikuba kyomeire aha
 kironda. Naasiiba naakokoora ebironda by'amasa ge.
 okukokoorwa, okukokooresa, okukokoorera
okukokorima [okukokorima] g. Okugamba kw'enkoko namunonga haaba haine
 ekyazikanga. Enkoko zaareeba omuca, zaakokorima.
okukokoza [okukókoza] g. Okugamba kw'enkoko yaaba neeyenda kuteera
 amahuri, erikuronda ntaahi zaayo nari erikuranga akabi. Enkoko ye
 yaatandikire kukokoza. gyer: OKUTETERA.
okukoma1 [okukóma] g. Okukoresa emigoyi kutuuka nari kusiba hamwe
 ebintu. Yaakomesa enku emigoye.
 okukomera, okukomerwa, okukomerana, okukomenkanisa, okukomwa, okukomesa
 gyer: OKUTUNENGA, OKUBOHA, OKUSIBA.
okukoma2 [okukóma] g. Okurima otwina aha rubengo n'enkomyo, tw'okuzibira
 ebirikuseebwa kuhurubuka bikaraba omu seiso. Oru rubengo ni ruterera,
 murukome niho turaase oburo bw'obugyenyi.
 okukomya, okukomesa
okukoma3 [okukóma] g. Okugamba. Aba kunu, ka mutarikukoma, muriyo?
okukomaga [okukómaga] g. Okuhondahonda ekishushu ky'omuti gw'omutooma
 kwihamu ekitooma. Baaza kukomaga ebitooma. RT: okukomaga.
 okukomagwa, okukomagira, okukomagisa
okukomanga [okukómanga] g. Okuhondagura ekintu kiine eiraka rihango
 ririkurangira nk'ekyoma. Ebikopo byaguma nibikomangana byayatika.
 okukomangana, okukomangisa, okukomangwa
okukomantirira [okukómantirira] g. Okuteera munonga emisumaari mingi omu
 kintu ngu kigume. Yaatsiga yaakomantirira orwigi rwe, yaayegyendera.
okukomba [okukômba] g. Okurigatsa nari okukoresa orurimi nainga engaro
 kumariraho kimwe eby'okurya nari eby'okunywa nk'enkomba aha kintu eki
 waaba nooriiraho nainga noonyweraho. Yaaba naakomba esohaani n'orurimi
 baamuteera. RT: okukomba.
 okukombesa, okukombera, okukomboroza, okukombwa reb: OKURIGATSA
okukombatana [okukombatana] g. Okwefunyaafunya kw'ekintu nka kyaheza
 kwoma, haaba haine ekyakihonda nari kyahika haihi n'omuriro. Omuti
 gwateera amabaati gaakombatana. km: okuhombatana.
 okukombatanisa, okukombatanira, okukombatanuura
okukombeera [okukombeera] g. Okweteerana hamwe omu kukora omurimo
 kurwanisa omuntu. Nkaba nindwana nawe banyaanya baija baamukombeerera.
 Mwije tukombeere oru rugyezi turubugye. fum: Oyanga abaingi,
 nibakamukombeere.
 kukombeerwa, kukombeerera, kukombeeza gyer: OKUKWATANISA;
 OKUJUUMAGIRA.
okukombeeza [okukombeeza] g. Okukamisa engaro zombi obwo buri ngaro
 ekwaitse eibeere eryayo kandi orikurahutsyaho. Nibakira kukama
 barikukombeeza.
okukomeeka [okukómeeka] g. Embwa y'enshongore okutemba embwakazi. Embwa
 yangye ekakomeekwa ekiri nto. km: okugobeka.
 okukomeekwa
okukomera [okukómera] g. Okwongyera omu nyungu amaarwa gaaheza kuhwamu.
 Ku baaheza kushengyera amaarwa gaahwamu, enyungu yaagikomeramu agandi.
okukomooka [okukómooka] g. Okutsibuka kw'ekintu ahantu nari aha kindi.
 Nibagira ngu Abahima bakakomooka omu Bacwezi.
okukomoora [okukomoora] g. Okutwara obunaku buraingwa kw'omukazi,
 atakakuratsize mwana. Omukazi okomoora, takanyisa ruganda.
okukomora [okukomora] g. 1) Okubaasa ekintu. Egi nsi tindikugikomora
 nyenka. 2) Okusharashara omwenda orikugutereeza, waaba nooyenda
 okugubaziira. Naatsiga yaatandika kukomora orugoye rwe, naarabaho
 naija.
 okukomorera, okukomoresa, okukomorwa
okukomya [okukómya] g. Okwita amaisho nk'omu bantu waaba oine eki
 orikubamanyisa nari oine eki orikwenda ngu batagamba. gyer: OKUHUMBYA.
okukona1 [okukona] g. Okufuba kw'eby'okurya bikabura kusya gye.
 Twateekyesa ebitookye enku zirikufuuneeka, byakona. RT: okukona.
 okukonera, okukonesa gyer: OKUFUBA 1).
okukona2 [okukona] g. Okuraaha enyamaishwa nk'embuzi, ente, embwa
 n'ebindi kwenda ngu ekure gye, egomokye kandi ngu etazaara. Encwa-mutwe
 ye bakagikona, yaakura gye.
 okukonwa, okukonera, okukonesa
okukonagira [okukonagira] g. Okuhurira obusaasi omu ngingo nari omu
 nyama. Omukaikuru naakonagira engingo z'amaguru takiine gagyenda.
okukonda [okukonda] g. 1) Okutema ekintu kihango nk'omuti gukagwa
 ahansi. Baaba nibakonda omuti, empango yaaruga omu muhini yaabura.
 2) Okugondeka ekiti kikainama. Embuzi zaakonda ebitojo, nibyo
 zaahugiraho.
 okukondwa, okukondera, okukondesa
okukondaharira [okukondaharira] g. Okugira oburemeezi bwingi. Omushaija
 ogwo oburemeezi bukamukondaharira.
 okukondaharirwa
okukondakonda [okukóndakonda] g. km: okukondooka; okukondogoza;
 okukondooza. 1) Okugyenda oinami. Omutabani anyeetsire munonga,
 naagyenda naakondakonda. 2) Okushoga munonga kw'ebihingwa. Maria
 ayerize ebihimba nibikondakonda.
okukondogoza [okukondogoza] g. reb: OKUKONDAKONDA
okukondooka [okukóndooka] g. reb: OKUKONDAKONDA
okukondoora1 [okukóndoora] g. Okweyerera nari kuboneza omwanya
 orikwihamu oburofa, nookozesa ekikondoozo. Yaakondooza amababi g'omuti,
 ekibuga ti kyabonera. koz: KI.
 okukondoorwa, okukondooza, okukondoorera
okukondoora2 [okukondoora] g. Okwinamisiriza kw'ekintu kikenda kukora
 ahansi nk'ekitookye kyaba kiri kirungi. Ebitookye bye byona byezire
 nibikondoora.
 okukondoorwa, okukondooza, okukondoorera
okukondooza [okukondooza] g. reb: OKUKONDAKONDA km: okukondakonda.
okukonga [okukonga] g. Okutema amataagi g'omuti.
okukongoka [okukongoka] g. Okubeguka kw'ekintu hakarugaho akacweka kakye.
 Enyungu ye ekeeteera aha ibaare yaakongoka. bg: okuhongoka.
 okukongora, okukongoza gyer: OKUKONJORA.
okukongoora1 [okukongoora] g. koz: NK. RT: okukongora. 1) Okutema
 amataagi aha muti. Yaakongoora amataagi g'omuti. 2) Okwiha enjuma
 z'ebicoori aha kinenera. Yaaza kukongoora ebicoori. koz: NK.
 okukongooza, okukongoorera, okukongoorwa gyer: OKUHUNGURA; OKUHONGORA;
 OKUKONKOBORA.
okukongoora2 [okukóndoora] g. Okujuma omuntu munonga okamuhemura.
 Akamujuma yaamukongoora.
 okukongoorora, okukongoorwa, okukongooresa
okukongoota [okukóngoota] g. 1) Okuhonda mporampora aha kintu. Omwana
 baabanza baamukongoota, yaabona kubyama. 2) Okuteera aha rwigi,
 orikwenda ngu bakwigurire. Yaataahamu atakongootsire aha rwigi,
 baamugira ngu agarukyeyo babone kumwikiriza.
 okukongootsa, okukongootwa, okukongootera
okukongootera [okukongootera] g. 1) Okuteerera ekintu ahaiguru y'ekindi,
 nk'omwana waaba nooyenda ngu agwejegyere nari nk'ekintu kyagwa
 kihuumura orikwenda ngu kihimbuukye. Yaaba ariyo naakongootera akakoko,
 twabona kaaguruka ahansi kairuka. 2) Okwaturira amahuri kw'enkoko
 n'omunwa erikwihamu obwana. Enkoko niho yaatandika kukongootera amahuri
 gaayo.
okukongora [okukongora] g. Okukora omurimo, otateireho mutima nari
 orikweganyara. Yaaza kuhinga yaakongora abandi.
 okukongorwa, okukongoresa
okukongoza [okukongoza] g. Okuhururuka munonga kw'ekintu, kikaanama
 amagufa. Akarwara omushwija yaakongoza.
okukongyera1 [okukóngyera] g. Okwigaza nari okwita obufumuka omu kintu
 kwenda ngu kitashuba kujwa. Akakongyera obwato bwe.
 okukongyeza
okukongyera2 [okukongyeera] g. Okuranda kw'omuriro gukakwata ahu gwaba
 gutahikire. Baaba nibootsya ekiteme, omuriro gwakongyera gwayotsya enju
 y'abandi.
 okukongyeza
okukongyeza [okukóngyeza] g. Okuhemba nari okucumika omuriro aha
 rumuri, etaara, n'ebindi. Orumuri ku rwaraara, maama yaaza
 kurukongyeza.
okukonjora [okukonjora] g. Okuhongora akacweka kakye munonga aha kintu
 kikagiraho akaina. Omwana akeeteera ahansi yaakonjora obuso.
 okukonjoka gyer: OKUKONGOKA.
okukonkoboka [okukonkoboka] g. Okuragarika kw'amababi g'omuti. Amababi
 g'ekitooma gakira kukonkoboka omu kyanda.
okukonkobora [okukonkobora] g. Okutema nari okukyendeeza amataagi
 g'omuti. Ekiti ky'omuyembe baakikonkobora. gyer: OKUKONGOORA; OKUKONGA.
okukonoka [okukónoka] g. RT: okukoonoka. 1) Okuhaguka nari okuhendeka
 kw'ekintu ekyemereire kikaguma nikikondoora. Omutumba gwakonoka omu
 njura eyaamara kugwa. 2) Okusikira kw'ekicweka ky'omubiri omu ngingo
 nk'okuguru okashusha oti kwahendeka kwonka kutahendekire. Yaaba
 nairuka, okuguru kwakonoka.
 okukonokyera, okukonora, okukonorwa
okukoobeera [okukoobeera] g. reb: OKUBUMBATIRA
okukooha [okukooha] g. Okuhururuka kw'ekintu nari omuntu.
okukoohooka [okukoohooka] g. reb: OKUKOOHOOKANA
okukoohookana1 [okukoohookana] g. km: okukoohooka. 1) Okutwara ekintu
 ky'omuntu okagyenda nakyo atakikuhaire. Akakoohookana empare ya mukuru
 wangye. 2) Okushiishikara kw'ekintu, nakyo kikashiisha ekindi. Enju ku
 murikuba mutagihundwize, ku eraagwe neebakoohookana.
okukoohookana2 [okukoohookana] g. Okwija kw'endwara omu kyanga, ekagira
 abu yaatsiga yaitamu. Omushwija gukakoohookana abantu babiri. km:
 okukoohooka.
okukoohora [okukoohora] g. Okukwata aha bintu ebirunzire hamwe orikwenda
 kwihaho kimwe ahari byo, bikagwa nari bikagyenda. Omwana yaaza
 kukoohora amatafaari gaamuteera.
 okukoohoka
okukookoota [okukóókoota] g. Okukombatana nari okufunyarara kw'ekintu
 nk'eibabi ahabw'okwoma nainga omubiri gw'omuntu ahabw'endwara nari
 obufuki. Omushana gwakookootsya amababi g'omuti, gaamara gaayoma. gyer:
 OKUFUNYARARA.
okukookootorora [okukóókootorora] g. Okunanuura ekyaba kyehinyire.
 Omurwaire ku baamara kumunaabisa baamukookootorora.
okukookora1 [okukookora] g. Okurahura omuntu okaguma noomuteera nari
 noomujuma orikumwetoorerezaho buri kaanya. Abaana be nibakunda
 kukookorana. koz: KI.
 okukookorana
okukookora2 [okukóókora] g. Okurwara endwara y'ekookoro. Omugurusi
 waabo akakookora.
okukookyera [okukookyeera] g. 1) Okuta omuriro omu bintu nk'ebikuku
 by'ebinyaatsi byomire omu musiri. Omwana yaaza kukookyera ebinyaatsi.
 2) Okukwata ekintu okakyongyera nari okakigaita ahari kitahi kyakyo omu
 kintu ekiijwire. Yaakookyera ebitakuri omu kiteebo.
 okukookyerwa
okukoomeera [okukoomeera] g. Okureka eby'okurya aha mahega ngu bisye
 gye kandi bigume nibyotsya. Ninkunda kukoomeera omubumba, nibwo
 ndikugurya gunuzire.
okukoora [okukoora] g. Okugira enziro nari okuguba kw'ekintu,
 kikagiibwaho oburofa. Esaati ye yaakoora.
okukoota [okukoota] g. Okurya ekintu kibisi nari kitakahiire. Waakoota
 ebitakuri nibikuriisa omunda.
 okukootwa, okukootsa, okukootera
okukootagirira [okukootagirira] g. Okuremesa omuntu ekintu eki yaaba
 naaza kutunga ahabw'okumushiisha obundi omwiniire eihari. Otangambira
 ogwo muntu akankootagirira yandemesa omukazi. gyer: OKURIMIIRIRA.
okukootooka [okukootooka] g. Okugyenda mpora mpora orikushooba.
 Yaakootooka nk'ekinyantinda. RT: okukwotoka.
 okukootookyera
okukooza [okukooza] g. 1) Okugyenda mpora mpora nk'omuntu yaaba arwaire
 ataine maani. Yaarabaho naakooza arikuza omu irwariro. 2) Okukwata nari
 okwekuruutsa aha kintu otakigyendereire. Yaaba naagyenda, yaamukoozaho
 yaamuteera.
okukora [okukóra] g. RT: okukora. 1) Okutaho ekintu ekyaba kitariho.
 Omushaija ogwo niwe yaakozire egi gaari. 2) Okukwata aha kintu. Yaija
 yankora aha mukono, ngu yaaba nandabura. 3) Okutwara nari okwiha aha
 kintu, okakitsigaho. Bamugizire ngu akore aha buro, atabutwara bwona.
 4) Okugira omurimo ogu orikwihamu entatsya. gut: 'Okukoza akati omu
 riisho'. Naakora aha igomborora, niyo yaaza. fum: Akati ku kakukora omu
 riisho kati, "hweza".
 okukorera, okukoresa, okukorwa
 okukora biguru-bya-mpitsi Okukora ekintu n'obwira kitabonere.
 Omurimo yaagukora biguru-bya-mpitsi.
okukorakoza [okukórakoza] g. 1) Okuteeraho kukora ekintu kikanga.
 Yaakorakoza kuvuga emotoka, yaarema yaagirugaho. 2) Okukwatakwata
 nk'orikurondera ekintu omu mwirima. Guma okorakoze nooza kukireeba.
okukorera [okukórera] g. Okuhwera omuntu kumuta ekintu aha mutwe, yaaba
 naayenda kukyegura. Oije onkorere oruba rw'enku rwandema.
okukoroboza [okukoroboza] g. Okuteeraho kukora ekintu ekyaba kiremire
 namunonga omuntu yaaba ataine maani g'okukikora. Naashanga akiriyo
 naakoroboza aha mwata gwe.
okukoroga [okukoroga] g. Okuvuruga nari okushigisha omu kintu n'ekigiiko,
 endosho, n'ebindi, orikwenda ngu kijwanganye n'ebindi. Nkorogyera omu
 kikopo, shukaari yaaguma ahansi. RT: okukoroga.
 okukorogyera, okukorogyesa
okukorogota [okukorogota] g. RT: okukorogota. 1) Okwiha ebintu byomire
 omu kintu nk'omu safuriya, enyungu, n'ebindi. Yaakorogota oburo omu
 nyungu. 2) Okuyombesa ebintu nk'ebisafuriya nari ebidomora waaba
 noobikwatamu. Ekirikukorogota omu nju n'enki.
okukorokoota [okukorokoota] g. Okukarakaata nari okuryaryata
 nk'okw'omwonyo gw'ekihonde aha maraka. Aga majuta g'ente hati gakuzire
 nigakorokoota. RT: okukorokoota. gyer: OKUKARAKAATA.
okukorombera [okukorombera] g. Okugwerwa akagwe nari ekintu kibi
 kuremera aha muntu, nk'omukazi kuzaara arikufiisa.
okukoronga [okukoronga] g. Okuteera enduuru. Bakamutaahirira, yaakoronga
 enduuru bairuka.
 okukoronzya, okukorongyera
okukorongotana [okukórongotana] g. Okuhondana nari kubomborekana
 kw'ebintu nk'ebyoma, byaba biri hamwe, hakagira ekyabikwataho.
 Ekimotoka kikuzire nikigyenda nikikorongotana. RT: okukorongotana.
 okukorongotanisa
okukorora [okukórora] g. Okwehaga okashohoza orwoya n'amaani, namunonga
 waaba orwaire noohurira akaheheero aha maraka harikukuryaryata. Omwana
 we arwaire orukorora naaraara atabyamire. RT: okukorora.
 okukoroza, okukororera
okukoroza [okukóroza] gut. Okuteganisa omuntu okamunyangaraza. Kuza
 kumushashura, akabanza yaamukoroza.
okukoza [okukóza] g. RT: okukoza. 1) Okukuringa ekitongye ky'eby'okurya
 omu mboga waaba noorya. Nkoreza eki kitongye ky'ebitookye omu mboga,
 nkirye. 2) Okurya enyama eteekire. Ninza omu bugyenyi, kukoza aha
 Rwamukaga. 3) Okukwata ekintu ekyomire okakita omu maizi nari ekindi
 kintu, okagaruka okakiihamu. Yaaguma naakoza akati omu mpazi niziza
 kumuruma.
okukuba1 [okukúba] g. Okuzinga ekintu nk'ekirago, okareetera ekicweka
 ekimwe kutaareebeka . Ku yaaheza kuhandiika yaakuba ekitabo kye,
 yaakita omu nshaho.
 okukubwa, okukubira, okukubisa
okukuba2 [okukúba] g. Okuharagata ahantu ebinyaatsi ahi orikuza
 kutabira. Baaza kukuba ah'okutabira ebitakuri.
 okukubisa, okukubira, okukubwa
okukubiira [okukúbiira] g. Okwetooroora nari okwehinguririza ekishaka
 ekirimu enyamaishwa, ekaburwa ahu yaafumurira kwiruka. Baabanza
 baakubiirira enyamaishwa, baabona kugiita.
 okukubiirira, okukubiirirwa
okukubuuka [okukúbuuka] g. Okugarukira ahantu, otakahikire ahu waaba
 nooza. Yaakubuukira omu muhanda, yaagaruka.
 okukubuukira gyer: OKUTSYAMUKA; OKUGARUKA.
okukubuura1 [okukúbuura] g. 1) Okwegaruriza omwanya nari ekintu kyona.
 Akeekubuurira ekyaro kyona. 2) Okuzibira ekintu nari omuntu kuza ahu
 yaaba naaza nainga ahu kyaba nikiza. Twaba nitugyenda niwe
 yaatukubuura. gyer: OKUTANGA.
okukubuura2 [okukúbuura] g. reb: OKUHENUURA
okukubya [okukúbya] g. Okuha omuntu eizina ritari rya butoosha, haine
 eki orikwihiriraho. Abeegi bakamukubya Kishweta. RT: okukubya.
okukucuka [okukucuka] g. Okubaragurika kw'eky'okurya nk'eigufa
 ry'emburugushu waaba noorirya. Ebitookye by'entara nibikira kuba
 nibikucagurika, waaba noobirya. km: okukuncuka.
 okukucura, okukucukwa, okukucagurika
okukugira [okukúgira] g. Okumariiriza ekintu eki waaba nookora,
 nk'okuruka ekiibo. Ekiibo kye akakikugira kitakabaire kuhwa
 ahabw'obwira. RT: okukugira.
 okukugirisa, okukugirwa, okukugiza gyer: OKUHENDERA.
okukukumba [okukúkumba] g. Okweyerera nari okutwara ebintu byona
 okakimariraho kimwe. Yaija aha yaakukumba oburo bwona yaabutwara. RT:
 okukukumba.
 okukukumbisa, okukukumbwa, okukukumbira
okukukura [okukukura] g. Okwagura omubiri munonga. Obuhere bwamurya
 yaayekukura.
 okukukuza
okukukuura [okukukúúra] g. 1) Okwimutsya ekintu ekyekweitse nari
 ekikwatiire aha kindi. Abanogoozi baakukuura omu kiina barikuronda
 eibumba eryorobi. 2) Okwiba omugono. Reka kunkukuura, otagira ngu
 ngwejegyeire.
okukumaakuma [okukumáákuma] g. Okuguma noozibira ekintu nainga omuntu
 ngu atagyenda nari atakora ekintu. Yaaguma naakumaakuma ente ngu zitaza
 kwona.
 okukumaakumisa, okukumaakumira, okukumaakumwa
okukumbagara [okukumbagara] g. Okugwa ahansi kw'ekintu nari omuntu
 akahiringita. Omwana wangye naaza kukumbagara, mushutamise gye.
 okukumbagaza, okukumbagazibwa gyer: OKUHIRINGITA.
okukumbagaza [okukumbagaza] gut. Okumaraho ekintu ekyaba nikikorwa.
 Akaibo k'oburo yaakakumbagaza wenka.
okukumbuuka [okukumbuuka] g. 1) Okugyenda kw'ebintu nk'ebinyaatsi,
 byahuuhwa omuyaga mwingi bikahwaho. Omuyaga gwaija mwingi gwakumbuura
 obunyaatsi bw'aha nju bwahwaho. 2) Okugyenda kw'ebintu bikaruga omu
 mwanya ogu byaba birimu omurundi gumwe. Omwebazyo ku gwahika, abantu
 boona baakumbuuka baagyenda.
 okukumbuura, okukumbuukira
okukumiira [okukumiira] g. gyer: OKUKUMIIRIRA. km: okukumiirira.
okukumiirira [okukúmiirira] g. Okutangatanga nari okukumaakuma
 ebitungwa ngu bigume omu mwanya gumwe. Ku baaza kweshera, we yaaguma
 naakumiira ente ngu zitagyenda. km: okukumiira.
 okukumiirirwa gyer: OKURINDA 3.
okukuna1 [okukúna] g. RT: okukuna. 1) Okukora obufura nari okureeberera
 gye omugyenyi ou orikuba nooha ekitiinisa. Tukazayo yaatukunira, twaija
 tushemereirwe. 2) Okugyenda nooyeereebareeba nooyeehurira. Akaija
 naakunaakuna, yaataaha omunju. 3) Okurya mpora, waaba ori omu bantu ngu
 batamanya emiriire yaawe. Ku baihwire yaaza omu by'okukuna, baabihezaho
 atyo yaaraarakwo. 4) Okwitwa enshoni, orikubwerabwera.
 okukunira, okukunisa, okukunaakuna
okukuna*2 [okukúna] g. Okukurura emisino* kw'abakazi.
 okukunira, kukunisa
okukunama [okukúnama] g. 1) Okwinama ahansi. 2) Okubyama habi otaine
 byeshweko nari ebyeyariro birungi. Nibafa kukunama ahi baabona,
 babyama.
okukunamira [okukúnamira] g. Okwinama okashuuruura aha kibunu
 okateeraho obwo orikworekyeza ondiijo muntu nk'omuringo gw'okumukyeena.
 Waajuma abarikukukira nibakukunamira. RT: okukunama.
okukunamuuka [okukunamuuka] g. Okwimuka kw'omuntu owaaba oinami, abyami
 kubi nari acurami. Mukazi 'we kunamuuka abaana batakuringura.
 okukunamuura
okukuncuka1 [okukuncuka] g. Okufungura.
okukuncuka2 [okukuncuka] g. reb: OKUKUCUKA km: okukucuka.
okukunda [okukûnda] g. Okuhurira nooyenda ekintu omu mutima. Nyowe
 ninkunda kurya enyama. cob: Okukunda ekitakukunda, n'enjura kugwa omu
 ihamba. fum: Okunda owaanyina, tashwerwa nawe. Eki okunzire, kikunagisa
 eki okwaitse. Ak'okunda kakwita.
 okukundana, okukundisa, okukundira, okukundwa
okukundika [okukûndika] g. Okugira ebikanja aha ntango y'ekintu ekirimu
 ebintu nk'amaarwa, obushera n'ebindi. Ku yaarekire amaarwa gaateeka,
 gaakundika munonga. koz: KI.
okukundikana [okukundikana] g. Okuhiisirizana kw'omukazi n'omushaija,
 baaba batakateeraine. Ku baabaire bakiriyo nibakundikana, baabakwata.
okukunduura [okukunduura] g. 1) Okukurura ekintu orikukyegaruriza
 n'enfuka, ebyara, nari engaro. Embuzi yaakunduura ahu erikuza kubyama.
 2) Okukora ekintu omu muringo gurikutangaaza. Amaarwa aga tigaanura,
 gaakunduura!
 okukunduurira, okukunduurwa, okukunduurisa
okukuneetera [okukuneetera] g. Okurenzya nari okukiniika. Yaatsiga
 yankuneetera, yaayegyendera.
okukunga1 [okukûnga] g. Okugyenda juba nooteera emitsindo ahansi nari
 nooyomba nka waaba osinzire nari oine ekintu eki oirukireho. Ka nganywe
 nsinde ... ngyende ninkunga.
okukunga2 [okukunga] g. Okuririra ahaiguru nk'embwa, muha, n'ebindi.
 Embwa ziri omu igobe, niziraara nizikunga busheesha. RT: okukunga.
okukungaanya [okukúngaanya] g. Okurundaana nari okuta ebintu omu mwanya
 gumwe. Oburo banza obukungaaye, obone kubutwekyerera. RT:
 okukungaanywa, okukungaanyira, okukungaanyisa.
okukungika [okukungika] g. Okugira akakungu n'abandi bantu. Bakungikire
 nk'embwa z'omu igobe.
 okukungukira
okukungura [okukungura] g. Okuborooga nari okugamba kw'ekintu ekiine
 akanwa kabi, nka muha nainga ekihuunyira ekigambwa ngu kyagambira aha
 mugongo, omuntu naafa. Muha eraire neekungura bwasheesha. RT:
 okukungura.
 okukungurira, okukungurirwa
okukunguuta [okukunguuta] g. Okumariramu kimwe ekintu nk'esaano omu
 kiibo, orikuteerateera aha kintu eki kyaba kirimu. Obu waakunguuta eki
 kiibo ky'esaano, titwaza kwitwa enjara?
okukungyera [okukungyera] g. Okugyenda otaire emikono aha mutwe nka
 waaba oine ekyakubiihiza nari ekyakubaho kibi. Yaagyenda naakungyera
 arikuronda embuzi ye eyaabura.
okukunika [okukúnika] g. Okujuumika nari okuhengyeka ekintu kikareeba
 ahansi. Ekitebe naakikunika ahansi.
 okukunikisa, okukunikira
okukunja [okukunja] g. reb: OKUHINYA 2)
okukunjuuka [okukúnjuuka] g. Okutaruka nari okugira omwera kw'omuntu,
 nka yaaba ateesiigire majuta. Arugire omu kihome weena akunjuukire. km:
 okukujuuka.
 okukunjuukira gyer: OKUKUUJUUKA.
okukunkumuka [okukunkumuka] g. Okuragarika kw'ekintu kikagwa ahansi.
 Yaaba naashoroma omwani, kwonka omwingi gwakunkumukira ahansi.
 okukunkumukira, okukunkumukisa
okukunkumura1 [okukunkumura] g. Okwiha ebinyaatsi omu itaka waaba
 noohinga nari nooyombera. Yaaza kukunkumura entabire ye.
okukunkumura*2 [okukunkumura] g. Okuzunguza obushaija waamara kusheesha
 nari waaba nooteerana n'omukazi.
okukunkumya [okukunkumya] g. Okugamba bingi.
okukunuka [okukunuka] g. Okufa kw'omusiri nk'ogw'ebihimba hakameramu
 bikye munonga, okashusha oti tibarabitairemu, bikanyuruza. Ebihimba
 byangye bikunukire, tindikumanya ahu turaatoore ogu mwaka.
okukununkirira [okukúnunkirira] g. Okunanuura omukono kwakiira nari
 kukwata ekintu ekikuri hare. Omwana ogu ka naakununkirira, mwirize
 haihi n'esohaani.
 okukununkiriza, okukununkirirwa
okukunura1 [okukunura] g. Okwitira enda omu mutwe gw'omuntu. Naasiiba
 naakunura enda.
okukunura2 [okukunura] g. Okubuzaabuza omuntu okamwibaho ebintu bye.
 Akakunura aha mushaija esente ze.
okukunya [okukunya] g. Okukuuta ebintu nk'engoye ngu zihwemu enziro.
 Yaakunya empare, yaacweka. RT: okukunya.
 okukunyira, okukunyura, okukunywa, okukunyisa
okukunyuuka [okukunyuuka] g. reb: OKUSAANUUKA
okukura [okukúra] g. RT: okukura. 1) Okweyongyera omu myaka nari
 obunaku. Omwana we yaakura, hati yaahitsya emyaka ebiri.
 2) Okweyongyera omu buraingwa n'obuhango. Omuti ogwo gukuzire nigubaasa
 kurugwamu embaaho. 3) Okuhwa amaani nari okusisikara ahabw'okumara
 obunaku buraingwa. Omwenda ku gurikukura niguhinduka obucuju.
 4) Okugyenda omumaisho nari okutunguuka. Ekyanga eki hati kikuzire,
 abantu baamwo bagunjukire. 5) Okuhitsya obunaku bw'okushaaruurwa
 namunonga ebihingwa. Emisiri yangye yaakuzire, ndi haihi kukira enjara.
 okukurira, okukuza, okukuzibwa
okukura buroro [okukura buroro] g. Okukura otaine kihana nari kihabura
 omu ngyesho z'oruganda rwanyu. Abaana be bakakura buroro.
okukurata [okukúrata] g. RT: okukurata. 1) Okutoora ahu ekindi kyatoora
 nainga ekintu kwija enyima y'ekindi. Ogwo mwana niwe arikunkurata.
 2) Okuzaarwa bwanyima y'ondiijo muntu. fum: Otakwetsire tomukurata.
 okukuratana, okukuratisa, okukuratwa, okukuratira
okukuratira [okukúratira] g. Okuta omukono omuri nyinenda y'owaaruga
 kuzaara, kumwihamu ekyanyima, kyaba kitinzire kushohora. Muze kweta
 omukaikuru akuratire ogu mukazi atatufaho.
 okukuratirwa
okukuringa [okukuringa] g. Okuziringa. Baakwata omushuma, baamukuringa omu
 byondo.
 okukuringira, okukuringwa
okukuringirira [okukúringirira] g. Okugyezaho kuboneza ekintu aheeru
 n'enkuringizo, kwenda ngu kibe embumburi. Yaakuringirira orwabya rwe,
 rwabonera.
okukurira [okukúrira] g. Okwebembera nari okuba mukuru w'ekintu.
 Bamuhaire kukurira eishomero eririkushomesa abaana b'abarema. RT:
 okukurira.
 okukurirwa
okukurubura [okukurubura] g. Okukuuba nari okuharaatura ekintu
 kikarugaho omubiri gw'aheeru. Ebiti byakurubura orusiika rwe. RT:
 okukurubura. gyer: OKUHARAATURA.
okukuruguta [okukúruguta] g. Okuyombesa ebintu ebirimu busha
 nk'enceka, ebisisi, n'ebindi, waaba oine eki orikuronda. Embeba yaaba
 neekuruguta omu bintu.
okukurumbirira [okukúrumbirira] g. Okuremesa nari okureebuuza omuntu aha
 kintu eki arikwenda kukora. Akamukurumbirira arikuza kugura ekibanja
 kye.
okukurumbuka [okukurumbuka] g. Okugyenda kw'abantu nari ebintu,
 omurundi gumwe hakatsigaraho busha. Abantu baaba bari aha, boona
 baakurumbuka baagyenda.
okukurumbura [okukurumbura] g. Okutwara ebintu byona ebyaba biri omu
 mwanya otatooraine kandi otagire eki waatsigaho. Abashuma bakakurumbura
 ebintu byona, tihaine eki baatsigire omu nju.
 okukurumburwa, okukurumburira
okukurungutana [okukurungutana] g. Okurondereza ekintu omu bintu bingi
 birikuhondana. Araire naakurungutana aha bugamba, naaronda omusyo gwe
 gwabura.
 okukurungutanira, okukurungutanisa
okukurura [okukurura] g. RT: okukurura. 1) Okukwata ekintu n'amaani
 okagyezaho kukigyema ngu kirugye ahu kiri, kiize ahandi. Akagyenda
 naakurura embuzi, naaza kugisibika. 2) Okushendashenda omuntu
 okamuhindura kuruga omu nteekateeka ye. Akamukurura yamuhindura
 omushomi.
 okukururwa, okukurubana, okukururira, okukuruza gyer: OKUHARURA.
okukururuka [okukururuka] g. 1) Okunyururuka kw'ekintu. Yaagoya akaro
 karimu muhogo nyingi, nikakururuka. 2) Okukora nainga okugyenda mpora
 nari okushootooka kw'ekintu.
okukuruuta [okukuruuta] g. Okuhara, okwagura, okukuuba, nari okuharagata
 ekintu aha kindi. Yaaba naamukurura, yaayekuruuta aha rusiika yaajwa.
okukuruza [okukuruza] g. 1) Okugyendesa ekibunu ahansi nari ahantu hoona
 ahu oshutami, orikwekurura. Ekimuga kye nikigyenda nikyekuruza.
 2) Okutwara ekikuruza. Abakiga bakira kukuruza omu kyanda.
 okukururiza
okukuta [okukuta] g. Okutatamu enjuma kw'omugusha ogukuzire. Omugusha
 omwingi, gukutsire.
okukuuba [okukuuba] g. Okukunyura, okukuuta nari okukunya ekintu ngu
 kirugyemu enziro. Iroko oyekuube, ogwo mugongo gurimu enziro. RT:
 okukuuba.
okukuuhura [okukuuhura] g. Okubura kw'eby'okurya okashanga abantu nari
 enyamaishwa ziganzire zitaine ky'okurya. Omu kyaro abantu boona
 bakuuhwire, ahabw'ekyanda ekyabaireho.
 okukuuhuza, okukuuhurira
okukuujuuka [okukuujuuka] g. Okusanguka nari okusiibuuka kw'ekintu
 kikarugaho eibara ryakyo erya buriijo. Enju yangye hati ekuzire,
 neeyenda kusiigwa eibara ekuujuukire.
okukuuma [okukuuma] g. Okukwatana munonga kw'ekintu nk'oburo,
 ahabw'amaizi kuba makye. Ndeetera amaizi, nte omu buro bwakuuma. RT:
 okukuuma.
 okukuumisa
okukuuna [okukuuna] g. Okutsindagana nari okugaaya, nk'omuntu yaaba
 arwaire, nainga aruhire munonga, ataine maani g'okwehwera. Akanywa
 amaarwa maingi gaamwikarira, yaaraaraho naakuuna.
okukuunuura [okukuunuura] g. Okurya obunyaatsi kw'amatungo,
 gakabumariraho kimwe hakatsigaraho eitaka. Ente zikakuunuura akabungo
 omu kyanda, niho kaine nikatooka.
 okukuunuurwa, okukuunuuza
okukuunuuza [okukuunuuza] g. 1) Okumara obunaku buraingwa orwaire,
 orikuririra hamwe. Omukazi akarwara, naasiiba naakuunuuriza omuka.
 2) Okunywa amaarwa maingi munonga, okahwayo okabura agatambura.
 Anyweire amaarwa yaija naakuunuuza.
okukuunya [okukuunya] g. Okugyenda nooribata mporampora. Yaija naakuunya
 ahabw'oburuhe.
 okukuunyakuunya gyer: OKUTOOGOOGA.
okukuura1 [okukúùra] g. RT: okukuura. 1) Okunyuruza ekintu n'amaani
 kikaruga nari kikajuuka omu kindi. Embuzi yaakuura enkondo, yaagyenda
 nayo 2) Okushaaruura emisiri nk'ebihimba nari ebinyoobwa. Mugyende
 mukuure ebihimba, byayomera omu musiri.
 okukuuka, okukuurisa, okukuurwa, okukuurira, okukuuza gyer:
 OKUHIGURA.
okukuura2 [okukúùra] gut. Okwiruka munonga okagyenda. Embwa yaakuura.
okukuura amahembe [okukuura amahembe] gut. Okubinga amarogo
 kw'omufumu. Eriizooba omufumu yaaba naakuura amahembe owaabo.
okukuura eihwa [okukúùra eihwa] gut. Okuteerana n'omukazi omurundi
 gw'okubanza, yaaba aherize kufeerwa iba, haza hatakahwaireho obunaku
 buraingwa. Omuramu niwe yaamukwire eihwa.
okukuuriima [okukuurííma] g. reb: OKUSHEGA
okukuuta1 [okukuuta] g. Okukunyura nari okukuuba ekintu waaba nookyozya.
 Esafuriya aziteekireho zaasiriira, yaazikuuta n'omusheenyi. RT:
 okukuuta.
 okukuutwa, okukuutira, okukuutisa
okukuuta2 [okukuuta] g. Okuragara kw'omweyangye gw'omugusha gutakatwekire
 enjuma, gukatamu otujuma tukye munonga. Omugusha gwe gwona, gukuutsire.
okukuutsya [okukuutsya] g. Okuremera aha kintu, nk'omwana kurira kumara
 omwanya muraingwa. Ee! Omwana ogu naakuutsya.
okukuutuka [okukuutuka] g. Okuribatirira ahantu, obunyaatsi bukahwaho.
 Baraire nibazinira omu kibuga kye, kyakuutuka.
 okukuutura
okukuuyuuya [okukúúyuuya] g. 1) Okuboneza entabire nooyooramu
 ebinyaatsi ahu orikwenda kubyara nari ahi waabyaire embibo. Twatsiga
 naakuuyuuya entabire, ei twahingamu oburo. 2) Okucencura. Yaakuuyuuya
 amamya ge g'okuteeza obushera. 3) Okusa obunono.
okukuya [okukuya] g. Okuragaza ente amasha agagikwatiireho. Mwana 'we
 ija okuye egi nte.
 okukuyisa
okukuza1 [okukúza] g. Okugira enda nkuru kw'omuntu nari enyamaishwa.
 Ente ye ekurize.
okukuza2 [okukúza] g. RT: okukuza. 1) Okuha omuntu obukuru nk'aha
 murimo. Bakamukuza aha murimo gwe. 2) Okujaguza. Baaba nibakuza ekiro
 ky'okuzaarwa kwe. 3) Okworora nari okureeberera omuntu nari ekitungwa.
 Ogu mwana hoona ninyija kumukuza?
 okukuzibwa, okwekuza
okukwahura [okukwahura] g. Okujakura nari okushahura ekicweka kikye
 okakiiha aha kintu, okakitwara. Empitsi ekakwahura omukono gw'embuzi
 yangye.
okukwata1 [okukwâta] g. RT: okukwata. 1) Okuta ekintu omu ngaro. Yaakwata
 ekitabo omu ngaro enjura erikugwa, yaija kyacwanyagurukire.
 2) Okukwatana nari okuba enkomba kw'ekintu nk'obushera, emboga
 n'ebindi. Obushera ka bwakwatana, noogira ngu nituza kubunywa? Itwe
 nitwenda obucwekire. 3) Okureeba omuntu ori omu nshobi. Bakamukwata
 arikwiba, baamutwara omu kihome ahi araamare okwezi kumwe. 4) Okugira
 oburwaire. Akakwatwa omushwija aha Rwakana. 5) Okumera kw'ekintu
 ekyabyarwa. Emitumba ye yaija neekwata. 6) Okutandika kwaka kw'omuriro.
 Omuriro gwakwata, reeta ebihimba obiteho. 7) Okwetegyereza nari
 okukyenga ekintu eki waashomesibwa nari eki waagambirwa. Buri kimwe eki
 arikushoma naakikwata. 8) Okuta omuntu omu kihome. Oitsire omuntu
 baamukwata. 9) Okuramatira aha kintu nari ahantu. Obukurura nibukwata
 aha myenda. fum: Otamukwaitse ati; "mwikarire tugyende".
 okukwatakwata, okukwatira, okukwatisa, okukwatwa, okukwatirana,
 okukwatana
okukwata2 [okukwata] g. Omuringo ogu orikureebereramu nari kukoresamu
 ekintu. Ebijwaro bye naabikwata gye kandi ebyawe obikwata kubi.
okukwata etsiba [okukwata etsiba] g. Okwebembeza ente ezimwe, yaaba
 niziruga omu iriisizo nari niziza kurya, ezindi zikaija enyima zaazo.
 Omuriisa we naakunda kukwata etsiba.
okukwatanisa [okukwátanisa] g. 1) Okukorera hamwe kw'abantu abaine
 ekigyendererwa, okukunda, n'okwikirizana. Bakakwatanisa baayombeka enju
 baagimara. 2) Okunywanisa ebintu, bikahama. Akwatanaise amaguru
 g'emeeza agaabaire gahendekire.
okukwatira [kukwatira] g. 1) Okuhwera omuntu orikukama, okaguma noobinga
 enshohera n'amashaari g'omuti ngu zitaza aha nte, orikubinga n'omutavu
 ngu gutamuteganisa gurikuza kwonka. Yaaza kukwatira ishe arikukama.
 2) Okusirika emizimu ngu etagaruka aha muntu. Akarwara baareeta omufumu
 w'okukwatira emizimu.
okukwatirana [okukwátirana] g. Okukwata ebintu ebirengire ahari kimwe
 omurundi gumwe nari okukwatira ekintu omu bindi eki waaba
 otagyendereire kukwata. Ekitabo kyangye yaakikwatirana omu bye,
 yaagyenda nakyo.
okukwatirira [okukwátirira] g. 1) Okuhwera omuntu otaine maani nka
 yaaba arwaire atarikubaasa kwemerera wenka. Iroko okwatirire omurwaire,
 naayenda kushohora aheeru. 2) Okuhwera nari okurwana aha muntu ori omu
 buremeezi. Niwe ankwatiriire baitu babaire bari ab'okuntsiba. gyer:
 OKUBANGIRA.
okukwatiriza [okukwátiriza] g. Okukwatsa omuntu ekintu nka yaaba
 naakubanja, akaba akiine okuhitsya ahu oraamushashurire. Akabanza
 kukwatiriza enkaito ze, baabona kumuha sente.
okukwatsa [kukwâtsa] g. RT: okukwasa. 1) Okuhwera omuntu ondiijo aha
 mirimo. Twamukwatsa emirimo, yaahwa juba. 2) Okuha ondiijo muntu
 obushoboorozi nari ekintu ngu akukwatireho. Niwe naatsiga naakwatsa
 esente zangye. 3) Okubona ekintu eki obaire nooronda. Eriizooba
 omushaija naamukwatsa. 4) Okuhoora enzigu. Nkamukwatsa naashanga ataine
 by'okurya, naamuraazakwo. 5) Okuhakisa ekikazi enda kw'ekishaija. Ente
 ye yaakwatsa.
okukwatsiza [okukwatsiza] g. Okuhoreereza omuntu yaaba aine enshobi ei
 akozire. Naakunda kukwatsiza abaana be.
okukwega [okukwega] g. 1) Okukoresa enyondo butundu okunyurura ekyoma
 kihango kikarugamu akooma kakye karaingwa. 3) Okutunenga ekintu
 n'emigoye. Omushuma baamukwega yaabura obwehigiro.
 okukwegwa, okukwegyesa, okukwegyera
okukweneeza [okukweneeza] g. reb: OKUKWENUUZA km: okukwenuuza.
okukwenkwenuka [okukwenkwenuka] g. reb: OKUKWENUUZA
okukwenuuza [okukwenuuza] g. Okusheka okarengyesereza, orwari rukaza
 ahaiguru n'embaju zikashaasha. Abaana baasheka baakwenuuza. km:
 okukweneeza.
okukyebeba [okukyebeba] g. Okuriibwa enkyebebe kw'ekintu. Ebikondo by'enju
 ye bikakyebeba enju neeyenda kugwa.
okukyebeeba [okukyébeeba] g. Okugyenda nooyeshereka orikubundabunda
 ngu hatakaagira owaakureeba nari okugyenda osherekire ekintu. Yaarabaho
 naakyebeeba kwonka nabwo twamureeba.
 okukyebeebera
okukyebeeka [okukyebeeka] g. Okwetwara nk'oine emicwe mirungi, kandi
 obwo osherekire emicwe mibi. Reka kwekyebeeka, ebyawe nitubimanya.
okukyebera [okukyébera] g. Okushwijuma ekintu kureeba kyaba kiri omu
 buteeka nari kishemeire, nari kyaba kiri omu muringo guhikire. Yaaza
 kukyebera omurimo ogu baakora. RT: okukebera.
 okukyeberwa, okukyeberera, okukyeberesa
okukyebeza [okukyebeza] g. Okuza omu irwariro kubuuza oku amagara gaawe
 gari. Yaaza kukyebeza enda, takagarukire. RT: okukebeza. gyer:
 OKUKYEBERA.
okukyeera [okukyéèra] g. Okwimukira ahantu omu kasheeshe kare munonga.
 Taata tarimu, yaakyeera kwihuza.
 okukyeeza
okukyegyeta [okukyegyeta] g. Okushara nari okutema ekintu ngu kibe
 kigufu orikukikyeregyeterera nari kukiringaaniza.
okukyeha [okukyeha] g. Okutuuba kw'ekintu omu buhango, nari omu mubaro
 gwakyo. Omushaija akarwara munonga yaakyeha. RT: okukeeha.
okukyeisa [okukyéísa] g. Okutahika ahantu omu bunaku obwaba nibwetengwa.
 Mpikire omu rukiiko nkyeisize. gyer: OKUKYERERERWA.
okukyema [okukyema] g. Okugamba kubi aha muntu. Baashanga omwana we omu
 kibuga, baamukyema ngu ni mubi. RT: okukema.
 okukyemwa, okukyemesa, okukyemera reb: OKUHAAHA 1
okukyemba [okukyemba] g. Okuguba kw'omuntu, akagira obukamba aha mubiri.
 Omwana ogwo kaakyembire, tarikunaaba?
okukyemura [okukyemura] g. reb: OKUMWA
okukyena1 [okukyena] g. 1) Okuhwebwaho ebintu by'obutungi ebi obaire oine
 okaba omworo. Ogu mushaija hati akakyena, takiine n'ez'okugura omwonyo.
 2) Okwomera omu musiri kw'ebihigwa nk'oburo bwaba bukyerereirwe
 kugyeshwa. Oburo bwe akabureka bwakyena.
okukyena2 [okukyena] g. Okukiriirira hakye akabi akaaba nikenda kukubaho.
 Omushuma akakyenera hakye yaabaraba omu byara, bakaba nibenda
 kumwotsya.
 okukyenesa
okukyena3 [okukyééna] g. 1) Okujumiirira ekintu nari ekikorwa kibi.
 Amaramizo nigakyenera kimwe obushambani. 2) Okujuma omuntu
 orikumwendeza ebibi byonka. Akamukyena ahabw'okumwibira ebitookye.
 okukyeenana, okukyeenwa, okukyeenera, okukyeenesa
okukyendura [okukyendura] g. Okumara abantu nari ekintu amaani.
 Omushwija gunkyendwire amaani, tiinyine gazayo.
okukyeneka [kukyeneka] g. Okuta kashenda nari omubimbiri omu maizi
 gakateebwa omu by'okurya nk'omwonyo. Entwaza y'okukyeneka ekaba ekorwa
 Abakiga, omwonyo gutakaizire. koz: KI.
okukyenenkura [okukyenenkura] g. 1) Okucenca omurera omu bikanja.
 2) Okujuumika nari okucurika ekintu ngu ebyaba birumu bihweremu kimwe.
 Baakyenenkura enyungu ngu ebikanja bihwemu.
 okukyenenkurwa, okukyenenkurisa
okukyenesa [okukyenesa] g. 1) Okureka ekintu nari omuntu akagyenda hataine
 kimukozirweho kandi yaakubaire naatunga ekiheneso. Omushuma
 baamukyenesa yaagyenda. 2) Okubura kukora ekintu, kikafa, reero
 okakimanya obunaku bwahweire, otakibaasa kukikora. Akahugira omu
 maarwa, yaakyenesa oburo.
okukyenga [okukyenga] g. Okwetegyereza nari okumanya kurungi ekintu eki
 waashomesibwa nari eki waagambirwa. Bakamwegyesa oku barikuteeka,
 yaabura kukyenga. RT: okukenga. gyer: OKUMANYA.
okukyengyera [okukyéngyera] g. Okuba omu mbeera mbi munonga, okareeba
 enaku. Bakamubinga aha murimo, yaakyengyera hati taine butooro.
 okukyengyeza
okukyenjana [okukyénjana] g. Okutongana n'okujumiirana nari
 okuharangatana n'omuntu. Omwabo batuura nibakyenjana.
okukyenkyema [okukyenkyema] g. reb: OKUKANAGIRA
okukyenya [okukyénya] g. Okukwatira kimwe kw'omuriro gukabuguma, gukanaga
 enkobe. Omuriro guriyo nigukyenya, haine eki tukyakiza?
 okukyenywa, okukyenyesa, okukyenyera
okukyera1 [okukyera] g. Okucwa obunyaatsi nk'omugugu nari omubimbiri.
 Tuze kukyera obunyaatsi, bari haihi kugira ngu turukye emikyeeka.
 okukyera, okukyera
okukyera2 [okukyera] g. Amaarwa g'ebitookye kusya munonga gakahwamu
 akarikunuriira koona. Nigaba nigashara aha maraka, waaba nooganywa.
 Ahiisize amaarwa goona gaakyera.
okukyereeta [okukyereeta] g. reb: OKUKARAKAATA
okukyeregyeta [okukyeregyeta] g. Okushara ekintu okakinungunura
 okakimariraho kimwe. Yaakyeregyeta enkoni ye.
 okukyeregyetesa, okukyeregyetera, okukyeregyetwa gyer:
 OKUCWEREGYERERA.
okukyerekyeta [okukyerekyeta] g. Okurya ekintu okaguma noohurira
 nikikusharaashara aha maraka. Yaarya ebitekyere byamukyerekyeta. RT:
 okukeeta. gyer: OKUKARAKAATA. km: okukyereeta.
okukyerererwa [okukyerererwa] g. Okuhika aha mwanya nari omurimo
 orengize aha magingo agu oshemereire kuba noohikiraho. Yaahika aha
 ishomero akyerereirwe, bamwombeza embuga.
 okukyerereza
okukyeta [okukyeta] g. Okwejumba omu kintu ky'abandi, otaineho kakwate.
 Yaashanga nibarya yaayekyeta.
okukyeyana [okukyeyana] g. Okwebaganisamu kw'abantu abari hamwe, bataine
 kukwatanisa. Eka ya mukatata erimu okukyeyana kw'amaani.
okumaamagiza [okumáámagiza] g. Okutambika ebintu aha na hariiya
 okatsiga emyanya ahagati. Obunyaatsi yaafa kubumaamagiza aha mutwe
 gw'ekiina, twagwayo tutakimanyire.
okumaamatira [okumaamatira] g. Okukwatira kw'ekintu aha kindi. Oburo
 bwamaamatira aha rwiko.
okumaanya [okumaanya] g. reb: OKUHAANYA RT: okumaanya. km: okuhaanya.
okumaanyura [okumaanyura] g. Okukuura ebyoya aha kintu. Ija tumaayure
 enkoko.
 okumaanyuka, okumaanyurisa, okumaanyurwa
okumaara [okumaara] g. Okusiiga ekintu nk'amasha omu nju, ahabw'okwenda
 kutuubya omucuucu. Baasiiba nibamaara enju yaabo, yaabonera.
 okumaarisa, okumaarira, okumaarwa
okumaasha [okumaasha] g. Okuteera ekintu nookirekyera n'ebindi bintu
 nk'amabaare, amacumu, okakihutaaza. Bakamaasha omushuma n'amabaare
 baamugwitsaho.
 okumaashwa, okumaashira
okumaatiika [okumaatiika] g. Okuhoma, nk'enju, orikubaatiikaho
 ebyondo, ngu bihamireho. Akakoresa omwiko, kumaatiika omusheenyi aha
 kisiika.
okumaatiira [okumaatiira] g. Okukururuka kw'ekintu kirikukwatira aha
 bindi bintu. Amajuta aga ni mabi, nigamaatiira.
okumaatuuka [okumaatuuka] g. Okukururuka nari okurendemuka kw'ekintu
 nk'amakanca nari ebyondo.
okumaatuura [okumaatuura] g. Okuteera munonga ekintu. Yaashanga abaana
 batakozire emirimo ei yaaba abatsigiire, yaabamaatuura empi.
 okumaatuurwa, okumaatuurisa, okumaatuurira gyer: OKUNOIJA.
okumaaya [okumaaya] g. Okwiruka. Asiibire naamaaya, naatoora oku
 bimuburiire.
okumaayituka [okumaayituka] g. Okufa kugyenda otaine kigyendererwa.
 Naafa kumaayituka nk'amacu g'ekyanda.
okumagamaga [okumágamaga] g. Okureebareeba oku n'oku oshobeirwe kukira
 munonga waaba ori omu mwanya musya, oine eki orikuronda nari oine eki
 otiinire. Ku naareebire entare naamagamaga, naaronda eiguru obutembero
 bwabura. RT: okumagamaga.
 okumagamagira, okumagamagisa
okumakamaka [okumakamaka] g. Okuguma nookwata aha na hariiya, nari
 okuza oku n'oku otahamiize omu mwanya gumwe.
okumama [okumama] g. 1) Okwetwara omu buryo bubi bw'okwemanya
 n'okwerya. 2) Okukorera omuntu akamanyiso orikumurabura ngu ahuname
 atagamba ebihama. Akaba yaaza kubigamba, nyina yaamumama yaahunama.
 3) Okuteera ekintu munonga. Akamushanga arikuzaana, yaamumama oruhi
 rw'enkomo.
 okumamika
okumamarika [okumamarika] g. 1) Okufa kuta ekintu ahantu kitahamire.
 Yaafa kumamarika ekikopo aha dirisa, kyahanuukaho kyayatika.
 2) Okugamba bingi harimu n'okwehurira. Omwana ogwo nimwanga
 ahabw'okumamarika kwe. 3) Okugamba kurungi aha muntu nk'oku atari.
 Nkamumamarika obu baabaire bari omu rukiiko rw'obugyenyi, nawe
 yaahwayo.
okumamika [okumamika] g. reb: OKUCABARIKA
okumamura [okumamura] g. 1) Okukora ekintu n'obwira nari okukikorera omu
 mwanya mukye. Amatsinde ga Maria naagamamura omu kaanyabwanya, naaba
 naagamazire. 2) Okuteera ekintu n'amaani. Akamuzaaniraho yaamumamura
 oruhi.
okumangamanga [okumangamanga] g. Okuba otatebeekaine orikureebaguza oku
 n'oku. Bakamumanya ku n'omushuma ahabw'okumangamanga. gyer:
 OKUMAGAMAGA.
okumangarara [okumangarara] g. Okwemerera otatebeekaine nooreebaguza
 oku n'oku. Naakira kuba amangaraire. gyer: OKUMANGUZA.
okumanguza [okumanguza] g. Okugyenda nooreeba oku n'oku otaine buhamizo.
 Naagyenda naamanguza. gyer: OKUMANGARARA.
okumanya [okumanya] g. Okukyenga ekintu eki obaire otarikwetegyereza.
 Hati naamanya kubaziira ebitambaara. RT: okumanya.
 okumanywa, okumanyisa, okumanyira gyer: OKWETEGYEREZA; OKUKYENGA.
okumanyangana [okumanyangana] g. Okwetegyerezangana ahagati y'abantu.
 Eshaaha ku yaahikire ey'okumanyangana, abantu boona baatandika
 kweyanjurirana. RT: okumanyangana.
okumanyiira [okumanyiira] g. RT: okumanyiira. 1) Okuza omu mwanya
 musya, okamanya entwaza n'emikorere yaamwo ahanyima y'omwanya mukye.
 Omwana ogu naaza kutuuraho kumanyiira omwanya ogu, ahabw'okutiina
 abantu. 2) Okumanya munonga ekintu, okashanga kitakiri kisya ahari iwe.
 3) Okujooga nari okutaha bantu ekitiinisa. Bakamuteerera kumanyiira
 abantu bakuru. fum: Ekitamanyiriirwe, engozi y'omwana eyeba aha musiri.
 okumaanyiirwa, okumanyiirirwa
okumanyisa [okumanyisa] g. Okugamba aha kintu. Mbaire nimmanyisa iwe. RT:
 okumanyisa. 2) Okugambira omuntu ekirikukwata aha kintu. Akamumanyisa
 obunaku obu ariiziramu.
okumara [okumara] g. Okuheza kukora omurimo nari ekintu. Omurimo ogu
 baaba babahaire baagumara. RT: okumara. fum: Amaizi nshabano, tigamara
 nziro. Akaana ku kamara kurya kati, "owaitu nibaanyeta". Ekimara amaiko
 n'entomi.
 okumarisa, okumarwa, okumarira gyer: OKUHEZA.
okumara aha nda [okumara aha nda] gut. Okubura nari okutagira nshoni nari
 obwoba. Akamara aha nda, naafa kugamba eki yaabona.
okumara obugingo [okumara obugingo] gut. 1) Okwima omuntu mukuru
 ekitiinisa. 2) Okuhangaara.
okumara omu buta [okumara omu buta] gut. Okukoresa ekintu kikahwaho
 nari okuheereza omuntu akantu kakye akaaba katsigaireho. Omwaka ogu
 oburo tubumazire omu buta, ekitara kirimu busha.
okumata [okumata] g. Okwekwata kw'ekintu ekirimu amaizi, nk'ebyondo.
 Enjura ku egwire, yaashanga ahu abaire naahinga hamatsire.
 okumatira, kumatamata
okumatuura [okumatuura] g. Okwiha ebyondo aha kintu nk'efuka eyaaba
 ematsire. Maama yaabanza yaamatuura efuka, yaabona kugitaasya omunju.
okumeerameera [okuméérameera] g. Okubura obuhamizo, okagumira aho,
 otaine ahu ori. Bwanyima y'okumutsiga, akaba ow'okumeerameera, n'egi
 shaaha akibayo.
okumeesheera [okumeesheera] g. Okushuka ekintu, nk'amaizi, okakimaza
 omwanya gwona. Mukaaka yaatumeesheera amaizi g'omugisha. km:
 okumiisheera.
okumeguka [okuméguka] g. reb: OKUBEGUKA RT: okubeguka.
okumemeera [okumemeera] g. Okumamagiza esaano aha mutwe gw'amaizi. Amaizi
 gamemeere garahukye kusya.
okumemeerera [okumemeerera] g. reb: OKUMEMEERA
okumemenwa [okumemenwa] g. Okuhurira obusaasi bwingi omu magufa. Naasiiba
 naamemenwa rirenga.
okumera [okumera] g. Okwata eitaka kw'ekimera kikashohora, kikaruga omu
 itaka. Ebihimba bye bibaire byatandika kumera, byateerwa orubaare. RT:
 okumera. gyer: OKUSHEKA 2.
okumereera [okumereera] g. Okumara emyaka mingi munonga. Omugurusi waabo
 akamereera yaamara emyaka igana. gyer: OKUHANGAARA; OKUTUURA.
okumeshura [okumeshura] g. Okwata ekintu nk'eky'eibumba hakatsigaraho
 ekyasha. Yaameshura ekikopo kya ishe, yaija nibakwatana.
 okumeshuka, okumeshurira, okumeshurisa, okumeshurwa
okumiga [okumiga] g. Okwimata ekintu n'amaani maingi. Reka kuumigira
 aha kiti kyanyita. RT: okumiga.
 okumigira, okumigwa, okumigisa, okimigana gyer: OKUNYIGA.
okumigana [okumigana] g. Okufundirirwa omu kugyenda obwo orikuraba ahantu
 hakye, hafunzire. Akamigana yaaraba omu bantu baingi. RT: okumigana.
 okumiganira, okumiganisa
okumigisiriza [okumigisiriza] g. Okwegyema kuraba, kushutama nari
 kubyama ahantu hafunzire. Akashanga baashutamire yaamigisiriza
 yaabashutama ahagati.
okumiika [okumííka] g. 1) Okuriisa ente butakaseesire, nari okuziriisa
 omu kasheeshe otakazikamire. Baimukira kumiika, ku baaza kukama baihamu
 amate maingi. 2) Okurya jubajuba orikutamira eby'okurya bingi, ebindi
 otakabimizire. Abaire ari aha bwira, yaarya arikumiika. 3) Okwigatira
 ekintu, omu kintu kifunzire. Yaamiika ebijwaro bye omu kishaho,
 yaagyenda.
 okumiikwa, okumiikira, okumiikisa
okumiikwa [okumííkwa] g. Okunigwa ekiniga. Nkiriyo niimiikwa, waagaruka
 kunshungisa?
okumiimiina1 [okumiimiina] g. Okumariraho kimwe ekintu. Orutaro
 barumazireho, baarumiimiina.
 okumiimiinwa, okumiimiinira, okumiimiinisa
okumiimiina2 [okumiimiina] g. Okuhururwa engingo z'omubiri, namunonga
 omu mateeraniro g'amagufa. Naamiimiina omu maju, tindikumanya eki
 mbaire.
 okumiimiinwa, okumiimiinira, okumiimiinisa
okumiimiza [okumiimiza] g. 1) Okubura obwikizo nari akahanda
 akarikushohoza ebirikuruga omunda nari kutaasyamu ebirikuruga aheeru.
 Arwaire senyiga, enyindo zoona zimiimiize, taine bwikizo. 2) Okuhunama
 okanga kugamba. Ku yaamara kurira yaaza omu kishengye kye, yaamiimiza.
okumiisha [okumiisha] g. Okushuka ebintu birikugwa oku n'oku nk'embibo,
 amaizi, eiju, amasasi, n'ebindi. Abazigu tukabamiisha amasasi, haafamu
 abantu ikumi. RT: okuminsa.
 okumiishiira, okumiishwa, okumiisheera
okumiisheera [okumiisheera] g. reb: OKUMEESHEERA km: okumeesheera.
okumiishuka [okumiishuka] g. Okuruga omu mikono y'abazigu okatoroka.
 Omutsibe akamiishuka omu mikono y'abaserukare yairuka.
 okumiishukira
okumina [okumina] g. Okuruma omunwa ahabw'ekiniga kingi. Nkamubugana
 naamwakura, yaaguma aminire.
okuminura [okuminura] g. Okucwa ekiibo. Omugore arukire endiiro itaano,
 yaaziminura omurundi gumwe.
okuminya [okuminya] g. Okutandika kureebeka gye kw'ekintu, ekibaire kiri
 kibi. Ku baamureetsire kunu, yaatandika kuminyaminya.
 okuminyaminya
okuminyoora [okumínyoora] g. Okuhindura ekintu nookihotora. Akakwata
 enkoko, yaagiminyoora ebitsya. km: okuhinyoora.
 okuminyoorwa, okuminyoorera, okuminyooza
okumira [okumira] g. 1) Okushuumya ekintu aha mumiro, kikaza omunda.
 Baamureetera ebijuma, yaabimira hati ari gye. 2) Okukingirwa nari
 okusangirwa kw'ekintu, kikabura kureebeka. Orushozi rwamumira, hati
 tokimureeba.
 okumirisa, okumirwa, okumirira
okumirakwo [okumirakwo] g. Okumira ekintu otabandize waakifutana. gut:
 'Okuteera noomira kwo.'. Yaamirakwo entongo y'enyama, yaamuniga.
okumiramiza [okumiramiza] g. Okusherekyerera ekintu ngu kitamanywa.
 Bakamureeba naanaga omwana, yaamiramiza.
okumirinkuza [okumirinkuza] g. Okumiraguza munonga waaba waayakaanwa.
 Yaaba naanywa obushera bwamwakaana, yaatandika kumirinkuza.
okumirwa ensi [okumirwa ensi] g. Okubura kw'ekintu, hatagire owaamanya
 ahu kiri. Ente ye ekabura yaamirwa ensi, na hati titukagibonaga.
okumiza [okumiza] g. Okubuza ekintu hatagire owaabaasa kumanya ahu
 kyatoora. Ku yaamanyire ngu ekyoma nibakironda, yaakimiza. RT: okumiza.
okumoga [okumoga] g. Okugyenda noonaga omukono, orikwesindika. Omuhara
 ogwo omu kumoga akaza hare.
 okumogyera, okumogyesa
okumogora [okumogora] g. Okucwa ekintu aha kindi ekirikwatika. Yaamogora
 aha kiranga kye orugusyo. km: okubegura.
okumoka [okumóka] g. Okugamba kw'embwa nari muha, yaaba eine eki
 yaareeba nari erikwerwanaho. Embwa ku yaareebire abashuma, yaatandika
 kumoka.
 okumokyesa, okumokyera gyer: OKUBOIGORA.
okumoma [okumoma] g. Okuteera ekintu n'amaani maingi, nookoresa oruhi.
 Omwana baamumoma oruhi, yaagwa.
okumootoora [okumootoora] g. Okugambira omu nyindo nooyetoofoora nari
 nooyekurura. Ebigambo bye tibirikuhurirwa gye, ahabw'okugamba
 naayemootoora.
 okumootoorera, okumootooka
okumotoka [okumotoka] g. Okujunda kw'ekintu kikatogonyoka nari
 kikacwanyagurika. Enyaanya ze zijunzire zaatandika kumotoka. gyer:
 OKUTOGONYOKA.
okumuga [okumúga] g. Okutaba mu buryo kw'ekicweka ky'omubiri obu
 kishemereire kuba kirimu. Akagwa na motoka yaamuhenda okuguru
 kwacwagurika, abashaho baakusharaho yaaba ekimuga.
 okumuzya, okumugira gyer: OKUREMAHARA.
okumunga [okumunga] g. reb: OKUBUNGA 2 koz: KI.
okumunyuka [okumunyuka] g. Okubonera nari okureebeka kurungi kw'ekintu
 ekyaba kigubire nari kiri kibi. Akaza omu rurembo nawe yaamunyuka.
okumunyunguza [okumunyunguza] g. 1) Okwozya ekintu omu maizi amarungi
 omurundi ogw'aha muheru. Yaaza kumunyunguza emyenda. 2) Okurabya amaizi
 omu kanwa nka waaba waamara kurya. Omubazi ogu baamuha,
 n'ogw'okumunyunguza omu kanwa.
 okumunyungurisa, okumunyunguka, okumunyunguzibwa
okumurika [okumurika] g. RT: okumurika. 1) Okuta ekyererezi ahantu
 ahariho omwirima. Mmurikira hanu, ndonde esente zangye zaabura.
 2) Okushoboorora aha kintu eki abantu batarikumanya. Kamushwa niwe
 yaatumurikiire aha ndeeberera y'orutookye. 3) Okushohoza nyinenda
 kw'ente. Egi nte ekakurata nyina, neemurika yaaza kuzaara.
 okumurikira, okumurikirwa, okumurikisa, okumurikwa
okumurinkana [okumurinkana] g. Okwangashana nari okumwamwatikana
 kw'ekintu nka kyateerwaho amaranzi g'eizooba. Ajwaire ekiteeteeyi kyona
 nikimurinkana. RT: okumulinkana. gyer: OKWANGAASHANA.
okumwa [okumwa] g. Okushara eishokye, obureju, n'ebindi. Yaaba agiire
 kumwa eishokye, kwonka baayanga ngu rikiri rito. RT: okumwa.
 okumwisa, okumwera reb: OKUKYEMURA; OKUTEGA
okumwamwagiza [okumwamwagiza] g. Okugira orugyezigyezi omu buri kimwe.
 Omukazi we naamwamagiza munonga.
okumwamwasa [okumwamwasa] g. Okwaka kw'ekintu kirikuburiirira
 nk'endegye, enyonyoozi, n'ebindi. Enyonyoozi yaamwamwasa twahweza. km:
 okumyasamyasa.
okumwamwatikana [okumwamwatikana] g. Okumurinkana nari okwangashana
 kw'ekintu ekiyonjo kyateerwaho amaranzi g'eizooba nari ekyererezi. Enju
 ye akagiboneza neemwamwatikana.
 okumwamwatikanisa gyer: OKUMURINKANA; OKWENGYENGYETA.
okumwara [okumwara] g. reb: OKUMWARAGUZA km: okumwaraguza.
okumwaraguza [okumwaraguza] g. Okubwerabwera ahabw'eshoni, okatandika
 kureeba oku n'oku. Reka kumwaraguza, ahabw'okuba niiwe obikozire. km:
 okumwara.
okumwemura [okumwemura] g. Okwatura ebihama okabimarayo. Ti yaagamba,
 yaamwemura.
okumwenya [okumwenya] g. Okusheka otasinikire maino. Ku yaizire naamwenya
 twamanya ngu tihariho nshonga. RT: okumwenya.
 okumwenyera, okumwenyamwenya
okumyasa [okumyasa] g. Okumurinkana nari ekintu kwaka rimwe kikaraara.
 Omurabyo gwamyasa, 'twena twahwera omu nju. RT: okumyankya.
 okumyasamyasa
okumyasamyasa [okumyasamyasa] g. reb: OKUMWAMWASA km: okumwamwasa.
okumyora [okumyora] g. Okuhotora nari okuminyoora ekintu. Yaamyoora
 enkoko ebitsya byahendeka. RT: okunyora.
okunaaba [okunaaba] g. Okweshuka amaizi aha mubiri nooyekuuta,
 nooyeihaho oburofa nari enziro. Omuntu weena omwecumi, aine kunaaba
 omubiri buriizooba. RT: okunaaba.
okunaafuuka [okunaafuuka] g. Okukora ekintu orikwekurura, otaine
 bwira. Omuntu orikunaafuuka naaba naahenda tokaakora nawe. km:
 okunoofooka.
okunaaha [okunaaha] g. reb: OKURAAHA
okunaamira [okunáámira] g. Okugiira omuntu omu naama, mwaba nimwenda
 kumukora kubi. Omu baamunaamire, omwe omuri bo akaija yaamurabura.
okunaamuuka [okunaamuuka] g. Okugamba noomootooka. Ahabw'okugamba
 naanaamuuka, bakaremwa kwetegyereza eki yaabaire naagamba.
okunaanagira [okunaanagira] g. Okugamba otarikushoboorora ebigambo,
 orikuhebebera. Omwana we naagamba naanaanagira.
okunaga1 [okunága] g. RT: okunaga. 1) Okubura kw'ekintu eki waaba oine.
 Yaaba aine esente yaazinaga. 2) Okurekyera nari okujuguta ekintu
 kikagwa hare. Yaakwata esaati ya mugyenzi we yaaginaga.
 okunagisa, okunagira, okunagwa, okunaganaga
okunaga2 [okunága] gut. Okureeba nari okuranzya hare. Ku yaaza kunaga
 amaisho yaashanga 'twena nitumureeba, yaagumizamu.
okunaga-enkobe [okunaga-enkobe] gut. Okwakira kimwe kw'omuriro, gwine
 ekirimi kiraingwa. Enju ye yaakwatwa omuriro, twashanga nigunaga-
 enkobe.
okunagaija [okunagaija] g. reb: OKUNAGAIJURA km: okunagaijura.
okunagaijura [okunagaijura] g. Okutafayo kukwata nari kureeberera gye
 ekintu ky'omugasho. Egyo misimaari, oginagaijwire; noija kugyetenga
 neekuburira. km: okunagaija.
okunaga-omukono [okunaga-omukóno] g. Okugyenda noohuuba nari noorekyera
 omukono. Omushaija naagyenda naanaga-omukono.
okunagiirira [okunagiirira] g. Okubura kuhwera nari kukwatsa bagyenzi
 baawe, omu murimo ogu barikukora nari okubura kuha emikono. Ogu
 mushaija obu twabaire nitwombeka egi nju, akatunagiirira munonga.
okunagira1 [okunágira] g. Okutwara amatungo omu kishaka nari aha rushozi
 okagatsigayo gataine muriisa. Ka nimukira kunagira embuzi n'enki?
okunagira2 [okunágira] g. Okuza omu kitanda okeeshweka, okagwejegyera.
 Yaaza omu kitanda yaahika naanagira.
 okunagurwa gyer: OKUGWEJEGYERA.
okunaguka [okunáguka] g. reb: OKUHONDEEZA
okunagura [okunágura] g. 1) Okuha omuntu obusingye akakora eki arikwenda.
 Ku muraamunagure, naaza kugwa omu kabi. 2) Okureka amatungo omu
 iriisizo, gakahika buri hamwe ahu garikwenda. Naakunda kunagura ente
 ze, zoona emisiri y'abandi.
okunaguza [okunáguza] g. Okuba noogyenda omu muhanda, reero okaguma
 nootoora embaju zoona z'omuhanda. Omusinzi ku aba naagyenda, agyenda
 naanaguza.
okunakura [okunákura] g. Okukora omuntu omworo, nainga omukyene reero
 akagira obusaasi. Enaku zikamunakura.
okunana [okunana] g. Okuzingazingwa munonga ahabw'oburuhe. Akagyenda
 orugyendo ruraingwa, yaanana. RT: okunana.
 okunanwa, okunanisa, okunanira
okunanata [okunanata] g. Okworoba kw'omwenda nari orugoye okashanga
 niruterera. Ibanyi anguriire ekiteeteeyi, ku orikukikwataho kyona
 ohurira nikinanata.
okunanguura [okunanguura] g. reb: OKUKANANGA
okunanika [okunanika] g. Okufa kuta ekintu aha mwanya gwona ogu waabona,
 gutakishemereire. Esaano baaginanika ahaiguru, yaayatika.
 okunanikwa
okunanka [okunánka] p. Ekigambo ekirikukoresibwa waaba waayebwa eki
 waaba nooyenda kugamba. Naaba ninyenda kunanka kwonka naayebwa.
okunanuka [okunanuka] g. Okugira obusingye omu mutima n'omu biteekateeko.
 Omutabani ku yaamazire kushoma, yaahurira yaananuka. RT: okunanuka.
okunanuura [okunanuura] g. Okugorora ekintu ekyaba kigondami nari
 kyezingire. Yaamunanuura okuguru okwaba kuhendekire.
 okunanuuka, okunanuurwa, okunanuurisa, okunanuurira
okuneena [okuneena] g. Okuseenuuka.
okuneenuuka [okuneenuuka] g. Okureeba omuntu otamufeho okashusha oti
 omwangire. Tukaza owe yaatuneenuuka, tiyaatuha n'amaizi g'okunywa.
okuneenuura [okuneenuura] g. Okurengyeza omuntu nari okugambira omuntu
 ekintu otakyature butunu.
okuneganeijuka [okuneganeijuka] g. reb: OKUNEKA
okunegura [okunegura] g. Okuba nooza kuha omuntu ekintu okamara
 okakimwima. Akaanegura omwenda, ninza kugura ogwangye.
 okunegurwa
okunegyeka [okunegyeka] g. Okworoba. Akabiteeka byanegyeka munonga byarema
 eirya.
okuneka [okuneka] g. 1) Okuruha munonga nari okurwara okahwayo.
 Eriizooba baakora munonga baaneka. 2) Okutsya munonga kw'ekintu
 kikahwayo. Ebitookye binekire, za kwenda obwato tubinyuukye. gyer:
 OKUNANA.
okunena [okunéna] g. Okurya ekintu kigumire nk'ekikoijo, ekicoori,
 n'ebindi. Abaana nibakunda kunena ebicoori. RT: okunena.
 okunenesa, okunenera, okunenwa, okunenanena
okunena-enshaya [okunena-enshaya] g. Okugira ekiniga, omuntu akanena
 amaino. Baamujuma, yaagyenda naanena enshaya.
okunentura [okunentura] g. Okuheeka omwana kubi, ebitsya bikarengutuka.
 Yaanentura omwana arikuza omu katare.
okunia* [okunia] g. Okushohoza obubi okuruga omunda y'omuntu,
 enyamaishwa nari enyonyi. Bamushangire naania aha muhanda, baamutanzya.
 RT: okunia. gyer: OKWEYAMBA. fum: Akanyaatsi karaakusiigye amazi, onia
 nikaimukyera. Okunia kuruga omu kuheera.
okuniabagira [okuníábagira] g. 1) Okwashama nari okweyayamura
 ahabw'enjara. Nyina yaabaima eby'okurya yaabaniabagiza. 2) Okutyotyoza
 kw'obwana bw'enkoko bwaba bukiri buto munonga. Obwana bw'enkoko ka
 bwaniabagira, nyina yaaza hi?
okuniaganiaga [okuniaganiaga] g. reb: OKUTAAGATAAGA
okuniagiira [okuniágiira] g. Okurira kw'omwereere nari okugamba
 kw'enyamaishwa nk'enjangu. Enjangu zaaniagirira omu rutookye. RT:
 okuniagiira.
 okuniagiirira, okuniagiiza
okuniga [okuniga] g. Okuhotora nari okwimata ekintu amaraka
 ogyendereire kukiita. Ishe bakamuniga baamunaga omu rufunjo. RT:
 okuniga.
 okunigira, okunigisa, okunigwa
okuniha [okuniha] g. Okuteera ekintu. Akaiba baamuniha. gyer: OKUTEERA.
okunihiira [okunihiira] g. 1) Okujumeera kw'ekizino, ekyeshongoro
 n'ebindi. Ku tuhuriire amaraka n'engoma byanihiirira, 'twena
 twaimukiramu twazina. 2) Okuhurira oijwire amashemererwa. Nimpurira
 nyine okunihiira omu mutima. 3) Okugamba munonga nk'engoma nari eiraka
 rirungi. Owa nanka engoma nizinihiira.
okuniikira [okuniikira] g. reb: OKWEKAMBA
okuninga [okuninga] g. Okukura kubi kw'ekintu kitaine maani, kiine
 ekyemerero kibi. Omwana we akaninga ahabw'okugira ngu nyina akafa akiri
 muto.
okuningama [okuningama] g. Okuteekama ahaiguru y'ekintu. Enkombe
 yaaningama aha kanoni k'enju.
okuningura1 [okuníngura] g. Okuhutaaza omuntu nari okucokora ekintu,
 okakitaho ekiina. Embwa yaamuningura aha kitsintsiino.
 okuninguka, okuningurwa
okuningura2 [okuníngura] g. Okukoboka kw'ekintu. Egaari yaamuteera
 ahansi, yaaninguka eigufa.
 okuninguka, okuningurwa gyer: OKUHENDEKA.
okuniogana [okuniogana] g. Okurabanamu okurimu okutoora oku n'oku
 kw'abantu baingi bafundaine omu mwanya ogu barimu. Baaba bari baingi
 aha ntabo nibaniogana.
okuniogoga [okuníógoga] g. Okwirukanga okagyenda. Yaaniogoga nk'ou
 baakwatira omu kihambo ky'etaabe.
okuniohagiza [okuniohagiza] g. Okugambira omuntu ebigambo bingi
 by'okumwitsa ekiniga, akiza kugamba okaguma noomutanga omu kanwa. Ogu
 mushaija ka naaguma naaniohagiza, naanyenza ki?
okunionioza [okuniónioza] g. Okugamba omu muringo gutaboneire
 orikugaruka omu iraka ry'ondiijo ogyendereire kumugwisa kubi. Agumire
 naamunionioza batyo barwana. RT: okunionioza.
okunitiirira [okunitiirira] g. Okugambira omuntu ngu yaajwara
 yaabonera. Omukazi yaajwara kurungi yaanitiirira.
okunofoka [okunofoka] g. Omuntu kubura amaani, weena akagondagonda.
 Omwana we arwaire, yaanofoka.
okunoga [okunóga] g. 1) Okuruha kw'omuntu nari enyamaishwa ekahwayo.
 Nyowe naanoga tinkibaasa kuzayo. 2) Okukora ekintu kikabonera kurungi.
 Ebinyoobwa ebi tibyanoga, bigarukemu obishekure.
 okunozya, okunogibwa, okunogyeza
okunogoora [okunógoora] g. Okubumba ebintu nk'enyungu, enyabya, engyemeko
 n'ebindi, kuruga omu ibumba. Nyina naakora omurimo gw'okunogoora.
 okunogooza
okunogora1 [okunógora] g. RT: okunoga. 1) Okuhenda nari okwiha ekicweka
 ky'ekintu aha kindi. Abantu nibakunda kunogora ebicoori by'aha muhanda.
 2) Okugyesha oburo otarikubukoma enganda. Omugyesi naanogora oburo,
 naashara bugufu naatambika omu kiteebo.
okunogora2 [okunógora] g. 1) Okutwara ente ow'omugabe. Yaaza kunogorera
 omugabe ente. 2) Okwiha ente aha muntu orikuba naatuura omu kicweka
 kitari kye. Bakamunogoraho ente ze zoona. 3) Okutoora omuhanda ogwa
 haihi.
okunogyereza [okunogyeereza] g. Okugaruka aha kintu eki waaba
 waakozire, okongyera kukihamisiriza nari kukiboneza. Garuka ohuure obu
 buro obunogyereze.
okunoija [okunoija] g. Okuteera ekintu munonga. Omushuma baamunoija,
 kakye bamwite. gyer: OKUTEERA; OKUMAATUURA.
okunona [okunona] g. Okuteera omuntu munonga okamuhutaaza, eshagama
 ekaitururuka. Bakamunona yaafeeraho.
okunoneka [okunoneka] g. Okugyenda otarikuhitsya kurungi ebigyere ahansi.
 Akarwara enzito nikyo arikugyendera naanoneka.
okunonera [okunonera] g. Okukura kubi kw'ekintu. Ogu mwana akanonera, ni
 nk'otarikurya!
okunonga [okunonga] g. Okukura kubi kw'eminwa y'ebitookye. Nibagira ngu
 ekitookye kyariibwa enwa kirikukankabura, nikinonga.
okunonkoora [okunónkoora] g. Okwiha ekintu omu kindi hakatsigaraho
 ekiina. Bakamunonkooramu amaisho ahabw'obushuma.
okunonora [okunonora] g. 1) Okusa enjuma, nk'oburo nari omugusha bikanoga
 gye. Ti waasa gye, waanonora! koz: KI. 2) Okuboneza okw'aha muheru
 okw'obwato nari orubaaho omu kubaija. Obwato bwawe yaabumazire,
 hatsigariize kubunonora akabureeta.
 okunonorwa, okunonoresa, okunonorora
okunoofooka [okunoofooka] g. reb: OKUNAAFUUKA km: okunaafuuka.
okunoonagira [okunóónagira] g. Okugyenda mporampora orikushusha ngu
 nooyenda kugwa, orikuheenyera. Ka noogyenda noononagira, waaba ki?
 gyer: OKUCOKOMBA.
okunooneza [okunooneza] g. Okukoresa ekintu nookoraho kakyekakye, kugira
 ngu kitware omwanya muraingwa nari kitahwaho juba. Baabaha enyama we
 eye yaaginooneza, ku baareeba yaahuga baagiiba. km: okubereza.
okunosha [okunosha] g. reb: OKUSHUNA koz: KI.
okunuga [okunúga] g. RT: okunuga. 1) Okutamwa nari okureeba ekintu
 nainga omuntu akakushushira kubi otende ngu omureebe nari omukwateho.
 Akashanga ahantu hari aharofa baaneireho, yaahanuga yaayanga kuriiraho.
 2) Okureeba ekintu okakigaya. Tarikwenda nyinazaara, naamunuga.
 okunugana, okunugwa, okunugisa, okunugira
okununguna [okunúnguna] g. Okutanuriira gye kw'ekintu, okashusha oti
 kirimu shukaari n'omwonyo. Yaamuha omubazi gurikununguna. km:
 okunungutuna.
okunungunirwa [okunúngunirwa] g. reb: OKURUNGURIRWA 1) koz: NK. km:
 okurungurirwa.
okunungutuna [okunungutuna] g. reb: OKUNUNGUNA km: okununguna.
okunungutura [okunungutura] g. Okucwaho ekintu omutwe, okakishiisha.
 Yaaragara aha bimuri byangye yaabinungutura. km: okunungunura.
 okunungutuka gyer: OKUHIRIMBURA.
okunungwa [okunungwa] g. Okuriira aha muhaago (omwiguto). Timurikwenda
 kukora, muri aho nimunungwa kwonka.
okunura [okunura] g. RT: okunura. 1) Okuhurira gye omu kanwa waaba
 noorya nari noonywa ekintu ky'obunuzi bwingi. Bakamuteekyera eby'okurya
 binuzire. 2) Okubonera kw'ekintu kikashemeza buri omwe. Obugyenyi bwe
 bukanura munonga. cob: Kabe kakye kanure.
 okunuza, okunurira
okunuubuka [okunúúbuka] g. Okurugwaho ekishushu aha mubiri bwanyima
 y'okuhutaara. Egaari ekamuteera ahansi, yaanuubuka ekyara. RT:
 okunuubuka.
 okunuubura, okunuubuza
okunuuka [okunuuka] g. Okugirav orwoya rurikukagwa omu nyindo. RT:
 okununka. 2) Okuhuumura kubi kw'ekintu nka kyaba kijunzire. Embeba
 neenuuka kubi yaaba efiire.
 okunuukira, okunuukirwa, okunuukisa
okunuukiriza [okunuukiriza] g. Okuta ekintu haihi n'enyindo kwenda ngu
 omanye oku kiri. Yaanuukiriza omu nju, kwonka tiyaamanya
 ekirikunuukamu.
okunuumuura [okunuumuura] g. Okuteera ahansi ekintu n'amaani maingi.
 Yaanuumuura omupiira abantu boona baatangaara.
okunuutsya1 [okunuutsya] g. Okuhaho omuntu kakye aha bi oine. Akaana
 kakagambira kagyenzi kaako, kati: "Eminekye ei ndaareete
 tindikukunuutsyaho".
okunuutsya2 [okunuutsya] g. Okurahutsyaho nari okukora gye ekintu omu
 kukikora. Tarikwiruka, naanuutsyaho.
okunwaza [okunwaza] g. 1) Okugira enshoni, bwanyima y'okukukwata nookora
 enshobi. Bamushangire naanyaara aha muhanda, yaatandika kunwaza.
 2) Okujabiirira, bwanyima y'okutunga oburemeezi. Ku bimushobeire, yaaba
 ow'okunwaza. 3) Okutaheebwa by'okurya, kandi abandi baiguta. Abandi
 bakarya, we, yaanwaza.
okunwekanweka [okunwekanweka] g. Okugamba gye aha muntu noomuhangutsya.
 Ogu mukazi naamanya kunwekanweka abantu. gyer: OKUHIMBISA.
okunwigiira [okunwígiira] g. Okuteera orwari orikugambira ahaiguru
 n'eiraka rikye. Embeba yaaba neenwigiirira omu rubazi. km: okuviigiira.
 okunwigiirira, okunwigiiza
okunyaama [okunyááma] g. Okuza omu kitanda okagwejegyera. Omwana yaaza
 kunyaama, mumurekye mutamwimutsa. km: okubyama.
okunyaanyaata [okunyáányaata] g. Okugamba ebigambo birikushiisha eiziina
 ry'omuntu. Abanyamakuru nibakunda kunyaanyaata abantu. gyer: OKUHEMURA.
okunyaanyagira [okunyáányagira] g. Okujanjaara kw'ebintu hoonahoona,
 bitari mu buteeka. Eiju rya kashenda ryanyaanyagira omu ibaraza.
 okunyaanyagiza
okunyaanyuura [okunyáányuura] g. Okugyenda orikukooza nari orikwekurura.
 Ku baizire yaanyaanyuura obuguru, yaagyenda.
 okunyaanyuuza, okunyaanyuurira, okunyaanyuuka
okunyaara* [okunyáàra] g. RT: okunyaara. 1) Okushohoza enkari kuruga omu
 nda. Twara omwana abanze anyaare, obone kumutwara kunyaama.
 2) Okushohoza amaizi omu kuteerana n'omukazi. 3) Okuhwa amaryo. Ahi
 waahika waanyaara! koz: Amakuru g'omuguutuuro.
okunyaaruuka [okunyaaruuka] g. Okushaasha munonga nka waaba ori aha
 kiheneso. Omutsibe anyaaruukiire omu kihome.
 okunyaaruukira
okunyaata [okunyaata] g. RT: okunyaata. 1) Okurya eby'okurya bitaine
 mboga. Emboga zaahwaho, baanyaata. 2) Okugyendera aha bigyere, otaine
 nkaito. Yaaza kushoma arikunyaata. koz: Amakuru g'omuguutuuro.
 okunyaatwa, okunyaatisa, okunyaatura
okunyabagura [okunyabagura] g. Okukora omurimo jubajuba namunonga gwaba
 guri mukye, abantu bari baingi. Abashaija baanyabagura ekiteme, bwaza
 kuhika omu mwebazo baaba baamazire emikiika mukaaga.
okunyabanya [okunyábanya] g. Okukombeera omurimo mukaguheza jubajuba.
 Abaana bakabaha otwokurya tukye, baatunyabanya twahwaho.
okunyabura [okunyábura] g. Okuteera ekintu munonga.
okunyafura [okunyáfura] g. Okuteera ekintu eminyaafu. Obwana
 bwamuzaaniraho, yaabunyafura.
okunyaga [okunyaga] g. RT: okunyaata. 1) Okwanga kushashura omuntu
 eibanja rye. Akamunyaga esente ezi yaabaire amugurize. 2) Okwaka omuntu
 ebintu bye. Akanyaga ente ze kifuba.
 okunyagwa, okunyagisa, okunyagira
okunyakura [okunyákura] g. Okujakura.
okunyampa [okunyámpa] g. Okushohoza orwoya rurikunuuka kubi kuruga omunda
 nirurabira omu kibunu. Ka waatunyampira munonga, n'enki? RT: okunyampa.
 okunyampagurika, okunyampira, okunyampisa
okunyangarara [okunyángarara] g. Okugira amagara mabi okabura obusingye
 nka waaba nookira kurwararwara. Abaana be boona bakanyangarara.
 okunyangaraza gyer: OKUBONABONA.
okunyanyaata [okunyányaata] g. Okugamba kubi aha muntu. Mugume
 mungambire ndiho, murekye kuguma nimunnyaanyaata.
 okunyanyaasa, okunyanyaatwa
okunyanyagara [okunyányagara] g. Okutungaho empinduka mpango, kuruga omu
 buremeezi, nari okukira mporampora oburwaire. Omurweire yaija
 naanyanyagara, ari hakye kukira.
okunyaruka [okunyáruka] g. Okushooba mpora okaburaho. Omushuma
 abanyarukireho yaatoroka baamuronda yaabura.
okunyeenya1 [okunyeenya] g. Okuhwerera kw'ekintu ahabw'okugiibwamu
 amaizi nk'omwonyo, shukaari, n'ebindi. Omwonyo gwona mwaguta omu maizi
 gwanyeenya.
okunyeenya2 [okunyeenya] g. Okutengyetsa ekintu.
okunyeeta [okunyeeta] g. Okukura kw'ekintu kito kirikweyongyera omu
 buraingwa. Omwana we anyeetsire gye munonga.
okunyeeta buroro [okunyeeta burôro] g. reb: BURORO
okunyegyera [okunyegyera] g. Okwinamuka nari okutemba aha kishozi
 nainga aha katembo. Ente baazinyegyeza aha mushozi niho zaaza kuriira.
 km: okutungama, okutembatemba.
 okunyegyeza gyer: OKWINAMUKA; OKUTUNGAMA.
okunyeherera [okunyeherera] g. Okworoba kw'ekintu ekyaba kyomire,
 kyaguma omu murombe. Ebireere binyehereire, bireete nibikoma gye.
okunyenyeeza [okunyenyeeza] g. Okutandika kureeta ekyererezi nk'omu
 kasheeshe. Bwaba bwatandika kunyenyeeza, yaakwatwa enda. Twashanga
 tadooba erikunyenyeezamu kakye.
okunyiga [okunyíga] g. RT: okunyiga. 1) Okwimata ekintu n'engaro,
 nk'omubumba, nari omubiri gw'omuntu ogurwaire nookoresa amaizi
 garikwotsya nainga orikwimata nikwo gukire. Yaanyiga omubumba gwayanga
 kunoga. 2) Okubonabonesa abantu abu orikwebembera. Okunyiga abakozi
 n'ekintu kibi.
 okunyigwa, okunyigisa, okunyigira
okunyigaanyiga [okunyigaanyiga] g. Okutetema, okutengatenga nari
 okwezunguza kw'ekintu. Omwana yaanyigaanyizya eriino.
 okunyiganyizya
okunyigimba [okunyígimba] g. Okugyenda mporampora orikwehurira, otaine
 eki ofiireyo. Baba nibanyigimba tibakahikire hare.
okunyiginya [okunyiginya] g. Okwanga kukora eki baakugambira.
 Baabagira ngu batahe amaizi yaanyiginya.
okunyiikira [okunyiikira] g. Okukora omurimo otaireho omutima. Abaana
 banyiikiire okushoma. RT: okunyiikira.
okunyiinyiitira [okunyíínyiitira] g. Ekintu kwongyerwamu amaani,
 nk'orugamba. Naatsiga seeri rwanyiinyiitira. RT: okunyiinyiitira.
okunyimbanyimba [okunyímbanyimba] g. Okugyenda mporampora, namunonga
 abagore. Abagore baanyimbanyimba kurungi. gyer: OKUSHOTOOKA. km:
 okunyimbuka.
okunyimbuka [okunyimbuka] g. reb: OKUNYIMBANYIMBA km: okunyimbanyimba.
okunyinya [okunyínya] g. Okunyiga omubiri gw'omuntu, nk'ohendekire. Ku
 naahendekire okuju, tata yaanyinya. gyer: OKUNYIGA.
okunyinyika [okunyínyika] g. 1) Okugamba orikusheka, obwo
 orikurengyeza omuntu. Ogwo mushaija, agamba naanyinyika. 2) Okuheereza
 omuntu oburogo. Mukaishe niwe yaamunyinyikire.
okunyinyiza [okunyinyiza] g. Okuhakanisa nari okutiikiriza ebi
 bagyenzi baawe barikugamba.
okunyirira [okunyirira] g. Okugira omubiri gurikubereshera nari okureebeka
 gye. Omukazi we yaija aine omwera yaahika aha twamuha amajuta,
 yaayesiiga yaanyirira. RT: kunyirira. kom: [Lug. kunyirira].
okunyogomba [okunyobuuka] g. Okugyenda omunyugu orikunyuguza.
 Naagyenda naanyogomba ahabw'obumuga.
okunyogonya [okunyógonya] g. Okugira ekirikukushaasha omu mutima.
 Yaamuhera obutazaara, kyaguma nikimunyogonya.
okunyogooza [okunyógooza] g. Okushaaruura emisiri ekiri mito
 ahabw'enjaara. Akaguma naanyogooza orutookye rw'iba yaamubinga.
okunyohoka [okunyohoka] g. 1) Okukuratira nari okukwata ebi baakugambira
 nari ebi baakwegyesa. Ebigambo ebi baatwegyeise, tukabinyohoka.
 2) Okwemarira aha kintu. Omwishiki anyohokiire aha katsigazi.
okunyohora [okunyohora] g. Okuzaara omwana otakahikire. Omuhara omukuru,
 yaanyohora.
okunyokora [okunyokora] g. reb: OKUNYUKURA km: okunyukura.
okunyomboroka [okunyómboroka] g. Okugyenda mporampora oine enshoni nari
 obutiini, otarikwenda ngu bakureebe nari bakuhurire. Ku yaashwara omu
 bantu, yanyomboroka yaataaha.
 okunyomborora, okunyomboroza gyer: OKUCEECEEBA.
okunyongotoka [okunyongotoka] g. Okwetoofoora nari ekintu okugyenda
 nikyekuruza. Ebinyogori nibigyenda nibyenyongotoka.
okunyonkoba [okunyonkoba] g. Okwemanya nari okugira omweryo. Abaishiki
 barungi bakira kwenyonkoba.
okunyontora [okunyóntora] g. Okwiha ekintu omu kindi orikukigyema.
 Yaanyontoramu ekijuma kimwe kyonka.
 okunyontorwa, okunyontoka, okwenyonyora
okunyonya [okunyonya] g. Enshaaki okukurura ebitsya bikananuuka,
 ekagaruka ekabihinya, yaaba neebika. Enshaaki ku eza kubika eyenyonya
 ebitsya.
okunyoomooza [okunyoomooza] g. Okuteganisa omuntu munonga. Omwana ogwo
 akaanyoomooza, obu naabaire nimworora
 okunyoomozibwa, okunyoomooza, okunyoomoorwa, okunyoomoorera
okunyorora [okunyorora] g. Okuhindura eriisho hakareebeka ekicweka kyaryo
 ekirikwera. Abaishiki b'omwehuriro banyorora amaisho.
 okunyoroza, okunyororera, okunyororwa
okunyororoza [okunyororoza] g. Okugamba kw'enjoka z'omunda. Naanywa
 eshande, kyareetera enjoka omunda kunyororoza.
okunyoroza [okunyoroza] g. reb: OKUNYURUZA km: okunyuruza.
okunyubura [okunyubura] g. Okushushura ekintu okakiihaho ekishushu kyakyo.
 Abantu baingi nibakira kunyubura ebihimba, baaba nibaza kuteeka emboga.
 okunyubuka, okunyuburwa
okunyuguntuka [okunyuguntuka] g. reb: OKUNYUNGUTUKA
okunyukura [okunyukura] g. Okukurura ekintu n'amaani okakijuura nari
 okakiiha ahu kikwataire. Omushohi yaanyukura eky'enyanja omu maizi. RT:
 okunyukura. km: okunyokora.
 okunyukurwa, okunyukuza, okunyukurisa, okunyukurira, okunyukurana
okunyungurira [okunyungurira] g. reb: OKUSHEEGURIZA
okunyunguta [okunyunguta] g. reb: OKUNYUNGUTIRA km: okunyungutira.
okunyungutira [okunyungutira] g. Okurya jubajuba, orikutamira eby'okurya
 bingi omurundi gumwe. Baamuha ebitakuri byona yaabinyungutira. km:
 okunyunguta.
okunyungutuka [okunyungutuka] g. Okutunga amaani kw'ekintu ekibaire
 kigunire, kikagaija kikakura kurungi. Emitumba ye y'emibyare etandikire
 kunyungutuka. gyer: OKUNYEETA. km: okunyuguntuka.
okunyunkuuza [okunyunkuuza] g. Okukyenkuruza nari okwonka omu mabeere
 gatarimu nainga garimu otushereka tukye munonga kw'omwana nari enyana.
 Omwana naamuha eibeere, ku yaanyunkuuzamu gaabura, yaaryanga.
okunyurubuza [okunyúrubuza] g. 1) Okurabya amaizi omu kanwa okagacwera,
 nka waaba waamara kurya. 2) Okurya nk'otaine maino mu kanwa,
 otarikufutana. gyer: OKUMUNYUNGUZA.
okunyurura [okunyurura] g. Okukurura ekintu. Yaaba naanyurura embuzi,
 yaayeteera ahansi. RT: okunyurura.
 okunyururisa, okunyururwa, okunyururira, okunyuruza
okunyururuka [okunyururuka] g. 1) Okureeguka kw'ekintu kikeeyongyera
 aha buraingwa bwakyo kitacwekire. Oru rukoba rw'egaari, nirunyururuka
 munonga. 2) Okuhondooka kw'omuntu akahwa aha magufa nka yaaba arwaire
 munonga. Akiruukire omushwija, weena yaanyururuka waamureeba
 tokaamumanya. gyer: OKUNYUUNYUUKA.
okunyuruza [okunyuruza] g. Okukura kubi kw'ebimera, nka byaba bihingirwe
 omu mainamira g'emiti. Akahinga ebihimba bye ahansi y'emiti,
 byanyuruza. km: okunyoroza.
okunyuuka [okunyuuka] g. RT: okunyuuka. 1) Okuta eminekye omu bwato nari
 ahandi hantu okagiimatisa ebigyere nari engaro ngu harugyemu enshande.
 Yaaza kunyuuka ebitookye. 2) Okuteera omuntu munonga
 orikumuribatiirira. Yaamuzaaniraho yaamunyuuka. koz: amakuru
 g'omuguutuuro.
 okunyuukisa, okunyuukira, okunyuukwa, okunyuukanyuuka gyer:
 OKUFUUTA.
okunyuunya [okunyúùnya] g. Okuta ekintu omu kanwa okaguma nookihinduza
 orurimi kikahwerereramu ahabw'amacwante. Abaana b'obwishiki nibakunda
 kunyuunya orubaare. RT: okunyuunya.
 okunyuunyira, okunyuunywa, okunyuunyisa
okunyuunyira [okunyúúnyira] g. Okukurura ebihinzi omu nyindo z'omwana,
 nookoresa omunwa. Omukazi yaanyuunyira enyindo z'omwana.
okunyuunyuuka [okunyúúnyuuka] g. Okukyendeera nari okutuuba kw'omuntu
 nari ekintu ekyaba kiri kihango. Oburwaire bukamunyuunyuura, hati ni
 makye munonga.
 okunyuunyuura gyer: OKUNYURURUKA 2).
okunyuunyuuta [okunyúúnyuuta] g. Okukurura ekintu kuruga omu kintu
 ekifunzire n'omunwa, nookoresa amaani. Ninkunda kunyuunyuuta
 omushokooro omu igufa.
okunywa [okúnywa] g. RT: okunywa. 1) Okuta omu kanwa ekintu ekiri omu
 muringo gw'amaizi, okakimira. Naitwa eiriho, mpa amaizi g'okunywa.
 2) Okunywa amaarwa. Oku ndikumureeba, naateekwa kuba naaruga kunywa.
 3) Okuteera omupiira gukataaha omu bikondo mwaba nimuzaana.
 okunyweisa, okunywera, okunywibwa
okunywana [okunywâna] g. RT: okunywana. 1) Okugira omukago nari
 okukundana n'omuntu. Abo baana bakanywana bakiri bato. 2) Okuhikaana
 nari okukwatana kw'ebintu bibiri n'okukiraho. Yaanywanisa ebyoma bye.
 fum: Eky'okusiiba ohingire, osiiba orikunywana.
 okunywanisa, okunywanira, okunywanwa
okunywegyera [okunywégyera] g. Okushoma nari okurigatsa aha munwa
 gw'omuntu. Abakundaine nibo bakira kunywegyerana. RT: okunywegera.
 okunywegyerana, okunywegyerwa, okunywegyerera gyer: OKUSHOMA 3.
okunywengyeberera [okunyéngyeberera] g. 1) Okuhwerera kw'ekintu
 nk'omwonyo nari shukaari, waakita omu maizi. Yaateeka omwonyo omu maizi
 gwanywengyeberera ahonaaho. 2) Okuhwamu amaani okaba mukye munonga.
 Omurwaire waawe ku agumire nanywengyeberera, ni buhooro?
okunywera omufunguro [okunywéra omufunguro] gut. Okunywera omuntu amaarwa
 orikuhaya, waaba nooyenda kumukora kubi. Akanywera mukazi we omufunguro
 yaatoroka omuka. Eriizooba ninyija kukunywera omufunguuro tureebane.
okunywisa [okunywísa] g. Okuteera omupiira omu bikondo. Akabanywisa
 emirundi ebiri yonka. RT: okunywisa.
 okunywisiza
okupaatiika [okupaatiika] g. Okuta ekikorwa kibi aha muntu
 otakikozire. Omushaija ogwo akapaatiika ahari mugyenzi we ebintu,
 baamubinga.
 okupaatiikwa, okupaatiikira, okupaatiikisa
okupakasa [okupákasa] g. Okuza ahantu kukorerayo empeera. Ahu yaabaire
 naapakasa, emirimo ekahwayo. RT: okupakasa.
 okupakasiza gyer: OKUSHUMBA.
okupakira [okupákira] g. Okuta ebintu omu kindi kintu kihangoho, nka
 waaba nooyenda kubibiikamu nari kubitwariramu. Abeegi baapakira ebintu
 byabo, baataaha. RT: okupakira.
 okupaakirwa, okupakiza
okupakuka [okupákuka] g. RT: okupakuka. 1) Omuntu kugamba bingi
 bitakwatiraine nari atabiineho buhame. Omukazi ogwo naakira kupakuka.
 2) Okwaka kubi kw'ekintu nk'etaara, yaaba neeyenda kuraara. Etaara
 yaabanza yaapakuka, yaabona kuraara.
 okupakukira
okupanga [okupanga] g. Okutungikirana ebintu kurungi okabita omu mwanya
 gumwe. Yaasiiba naapanga amatafaari ge, naayenda kugootsya. RT:
 okupanga.
 okupangira, kupangurura, kupangwa, kupangisa gyer: OKUPAKIRA.
okupangisa [okupangisa] g. Okwejunisa ekintu ky'omuntu ondiijo nk'eitaka
 nari enju, nookishashurira. Enju ei arikutuuramu, naagipangisa. RT:
 okupangisa.
 okupangisibwa, okupangisiza
okupapaza [okupápaza] g. Enkoko nari endiijo kuteera amapapa, gakagamba
 munonga. Omukya gwatwara enkoko yaagyenda neepapaza.
okupatana [okupátana] g. Okukwata omurimo okamanya ngu nooza kugukorera
 aha sente ziti n'omu bunaku buti. Akapatana kwombeka enju ya mukuru we,
 yaamurema kumara. RT: okupatana.
 okupatanisa, okupatanwa
okupeerereza [okupéérereza] g. Okucondooza nari okubuuririza mpora aha
 kintu oine ekigyendererwa. Bariyo nibapeerereza abaibire ebintu. gyer:
 OKUBEGA.
okupeeruuka [okupeeruuka] g. Okugira omwera nari okusiibuuka kw'ekintu
 nka kyaba kikuzire, nari omuntu yaaba ateetsigire majuta. Esaati
 agijwaire munonga, yaapeeruuka. gyer: OKUTARUKA.
okupiipa [okupiipa] g. Okutetema ahabw'okugira embeho nyingi okukira
 munonga waaba orwaire omushwija. Yaapiipa yaaza kubyama.
 okupiipira, okupiipisa gyer: OKUTENGYEZA.
okupika [okupika] g. Okuhaga omwoya n'ebomba nari n'omunwa omu kintu
 nk'omupiira. Yaaba naapika omupiira gwa motoka, gwayatika. RT: okupika.
 okupikisa, okupikira, okupikwa
okupima [okupima] g. reb: OKURENGA2
okupopona [okupópona] g. Okunena nari okufutana ekintu kigumire
 nk'obushaza bukarangire nainga emberengye. Baana 'mwe kanimpurira
 nimupopona, nimurya ki?
 okupoponwa, okupoponera, okupoponesa
okupukura [okupúkura] g. Okucumita ekintu n'amaani. Ente yaapukura
 ngyenzi yaayo eihembe, yaafa.
 okupukurwa
okupumpura [okupúmpura] g. Okurwara ekipumpuru omu matungo. Ente zangye
 zoona zipumpwire.
okuraaha [okuraaha] g. Okwiha amagosi omu muntu nari nyamaishwa nk'ente,
 embuzi, entaama. Nkwatira embwa egi, ngiraahe. RT: okuraaha.
 okuraahira, okuraahisa, okuraahwa gyer: OKUKONA.
okuraama [okuraama] g. reb: OKURAMBA RT: okuramba. km: okuramba.
okuraapuura [okuraapuura] g. Okuteera ekintu munonga n'amaani maingi
 namunonga omupiira gukaza ahaiguru. Yaamuraapuura omugyere, buri omwe
 yaayekwata aha munwa.
 okuraapuurira, okuraapuurisa, okuraapuurwa
okuraara1 [okuráàra] g. Okumera kw'ebinyaatsi omu musiri nari ahandi
 hoona ahu bitarikwetaagwa. Ebihimba bye biraire, yaaza kubibagarira.
 gyer: OKUKANDA 2.
okuraara2 [okuráàra] g. RT: okuraara. 1) Okumara ekiro ow'ondiijo muntu.
 Akazayo, yaaraarayo ebiro bishatu. 2) Okubyama nyekiro, bukasheesha.
 Burikiro araara omu kitanda kyangye. fum: Abaraara batwara.
 okuraarira, okuraaza
okuraara3 [okuráàra] g. Okuzima kw'omuriro, ogwaba nigwaka. Omuriro
 gwaraara, shana ogarukye oguhembe.
 okuraaza
okuraarakwo [okuráárakwo] g. Okuraara otaine eki oriire ekiro kyona,
 bukasheesha. Omwana anyamire batakahiisize, yaaraarakwo.
okuraarika [okuráárika] g. Okumanyisa kare abantu aha kintu ekirikuza
 kubaho nari kukorwa. Yaaraara araarikire abahingi be, nibaza kwija
 kare. RT: okuraarika.
 okuraarikwa, okuraarikira, okuraarikisa
okuraarira [okuráárira] g. RT: okuraalira. 1) Okubyama omu mahuri
 kw'enyonyi, kwenda ngu eyaturemu obwana. Enkoko ye eraariire amahuri
 maingi. 2) Okurya kyakiro. Eki kiro nituraarira enyama. 3) Ekiro
 ekirikubandiza ekyo ekirikugambwaho. Okwo ndyahikaya aha kiro
 ekirikuraarira orwamukaaga reero ndugeyo ekiro ekirikukurataho.
 okuraarirwa, okuraaririra
okuraaririza [okurááririza] g. Okugwera ekintu nyekiro okakitega,
 kuhitsya omu kasheeshe.
okuraata [okuraata] g. Okwesiimiranira aha bandi noobooreka ekintu eki
 oine, bo eki bataine. Yaaba naaturaatira ekiteeteeyi kye ekisya eki
 ishe amuguriire omu katare.
 okuraatira, okuraatwa, okuraatisa
okuraatuura [okuraatuura] g. Okuteera ekintu munonga. Yaamuraatuura
 omugyere, boona baayekwata aha munwa.
 okuraatuurwa, okuraatuurira, okuraatuuza
okuraaya [okurááya] g. RT: okulaaya. 1) Omukazi nari omushaija
 kukundikana n'abakazi nari n'abashaija baingi. Omukazi akamutorokaho,
 yaaza kuraaya. 2) Okubyama n'abandi barikukuha sente nari okweguza.
 okuraayira, okuraayisa
okuraaza1 [okurááza] g. Okuha ekintu nari omuntu oburaaro. Eriigyenda
 nindaaza empungi omwangye.
 okuraazana
okuraaza2 [okurááza] g. Okumanya oburari bw'enyamaishwa. fum: Owaateera
 oburaaza abwebanza.
 okuraazana
okuraaza3 [okuráàza] g. Okurya noomiikamiika, okazimba abandi bakabura
 kwiguta. Ogwo mwana naakunda kuraaza bagyenzi be.
 okuraazana
okuraba1 [okurába] g. RT: okuraba. 1) Okugyenda okahingura aha kintu.
 Yaasiiba naabaronda, yaija yaabarabaho atabareebire. 2) Okuza ow'omuntu
 akanya kakye, waaba oine ahandi ahu orikuza. Yaarabira aha, yaabanza
 yaaturamutsya yaabona kugumizamu. 3) Okutoora ahantu nari omu muhanda
 waaba oine ahu orikuza. Naarabira enyima y'akatare ndikwija.
 okurabya
okuraba2 [okurába] g. Okuremwa kwetegyereza ahabw'okujwa munonga
 eshagama kw'omuntu. Akaraba ahabw'obuhuta.
okurabagiriza [okurábagiriza] g. Okugamba nari okukora ekintu n'obwira
 kikanga kubonera. Omugusha agubagaire naarabagiriza, omwata tigwahwamu.
okurabanamu [okurábanamu] g. Okutoora oku n'oku, okabura obuhamizo.
 Abantu baaba bari baingi, nibarabanamu.
okurabanisa [okurabanisa] g. Okushuminkana ebintu, nk'emigoye. Abaruki
 b'emiguha nibaruka barikugirabanisamu.
okurabuka [okurábuka] g. Okugira obwengye nari okumanya ekintu
 ekirikubaasa kwija kukukora kubi. Akaza omu ishomero, yaarabuka.
 Waarabuka tiwaazayo, baaba nibenda kukuteera. RT: okurabuka. gyer:
 OKUSHEMUUKA.
okurabura [okurábura] g. Okumanyisa omuntu ekintu ekirikwenda kumubaho
 namunonga kyaba kiri kibi ngu akyerinde. Kuri bataamurabura ngu aze
 kutaha amaizi, nyina yaaba naaza kushanga atakagatahire. RT: okurabura.
 kom: [< Lug. okulabula].
 okuraburwa
okurabya [okurábya] g. 1) Okutaho ebirabyo kw'ekimera. Ebihimba bye,
 byatandikire kurabya. 2) Okujwa kw'omurabyo.
okuraga [okuraga] g. RT: okuraga. 1) Okusiibura omuntu waaba nooza aha
 rugyendo nari omwishiki yaaba naza kushwerwa. Yaatsiga yaaraga nyina,
 naaza kushwerwa. 2) Omuntu kutsigira nari kuheereza omuntu ondiijo
 ekintu, yaaba naaza kufa. Akamuraga ekibanja kye kyona. fum: Okwota
 omufu tikwo kuragwa. Amaragaane gariza.
 Okuragaana, okuragwa, okuragira, okuragisa
okuragaana [okuragaana] g. Okwikirizana n'ondi, kuhikiiriza ekintu nanka,
 nari okubuganira aha mwanya nanka. Twaragaana kuzayo omu kasheeshe. RT:
 okuragaana. fum: Abaragaine tibeetana.
 okuragaanira, okuragaanisa
okuragaanisa [okuragaanisa] g. Okugira ngu nooza kuhikiiriza ekintu omu
 bunaku bw'omumaisho. Akandagaanisa sente kwonka tiyaazimpa. RT:
 okuragaanisa.
 okuragaanisiza, okuragaanisibwa
okuragana [okuragana] g. Okugamba kw'abarikwenda kuruganaho, nk'omugyenyi
 orikwenda kutaaha, barikugamba ebigambo nk'ebi: ogumeho, osiibe gye,
 oraare gye. gyer: OKURAGA.
okuraga-obunyana [okuraga-obunyána] kb. Okuza omu micwe omurundi
 gw'okubanza kw'omwishiki. Omwishiki akaba ari omu bandi, kwonka
 taramanyire oku yaaragire-obunyana.
okuragara [okuragara] g. Okuruga ahaiguru kw'ekintu, kikagwa ahansi.
 Esente ezi yaaba aine, zaamuragara. RT: okuragara.
 okuragarika, okuragarisa, okuragarwa
okuragaza [okuragaza] g. Okuboneza ekintu nookisiimuuraho oburofa.
 Yaaragaza aha meeza, baabona kuriiraho.
 okuragazibwa gyer: OKUSHUSHURA.
okuragiira [okuragiira] g. Okukoresa obushoboorozi kugyema omuntu kukora
 nk'oku orikwenda. Yaatsiga yaaragiira abaana ngu bateekye kyamushana.
 RT: okuragira.
 okuragiirwa, okuragiiza, okuragiirira, okuragiirisa
okuragura [okuragura] g. RT: okuragura. 1) Okuhanuura ebiraije kubaho.
 Omushaija ogwo akaragura ngu enjura neija kugwa, kandi yaagwa. 2) Okuha
 omuntu omubazi gw'okutamba oburwaire. Omushaho owaamuragurira, tiwe
 yaaba naayenda.
 okuragurira, okuraguza
okuraguza [okuraguza] g. Okuza omu irwariro nari ow'omufumu kwebuuza
 nainga kutunga omubazi. Yaaza omu irwariro kuraguza.
okuraha [okuraha] g. Okucukura eitaka n'ebigyere nari ebyara, namunonga
 enkoko, obwo erikuronda eby'okurya. Abingire enkoko omu ka aha
 bw'okuraha. RT: okurahya.
 okuraharaha, okurahisa
okurahira [okurahira] g. RT: okurahira. 1) Okugamba ebigambo by'okuhamya
 ngu tokozire kintu, nari nooza kukora ekintu nainga torikuza kukikora.
 Akarahira ngu tiwe yaabaibire. Yaarahira ngu taraaze kusheenya, kandi
 tiyaazayo. Akarahira ngu tarigarukana n'omukazi we. 2) Okuteera
 ebiragaano by'okukuhamya aha murimo nari omu mwoga gwawe. Bakarahiza
 omukuru w'eihanga, esande ehweire.
 okurahiza, okurahirira
okurahirira [okurahírira] g. Okugamba omaririire, ku otarigaruka
 kukora ekintu. Ebi yaagambire, akabigamba arahiriire; mbwenu otaatayo
 amatsiko.
okurahuka [okurahuka] g. Okukora ekintu n'obwira. Akateeka naarahuka. RT:
 okurahuka.
 okurahutsya gyer: OKWEHUUTA; OKWANGUHA 1).
okurahura [okurahura] g. 1) Okukora ebintu noogyenderera kwitsa mutaahi
 waawe ekiniga. Akamurahura baarwana. 2) Okuzaanisa nainga okugaaniiza
 omuntu. Yaaba naamurahura arikumugira ngu ni muramu we.
 okurahurana, okurahuranira, okurahurwa gyer: OKUCOOKOORA.
okurama [okurama] g. reb: OKURAMAARA km: okuramaara.
okuramaara [okuramáàra] g. Okuhangaara kw'ekintu, kikatuura nari kikamara
 obunaku bwingi. Enyonyi tizirikuramaara munonga. fum: Okwetwara nibwo
 buramaazi.
 okuramaaza
okuramaga [okuramaga] g. Abaikiriza kuza kutaayaayira emyanya erikwera,
 bakamarayo obunaku nibaramya kandi nibeega. Omwaka oguraije,
 muryaramagira hi?
okuramata [okuramata] g. Okukwatira aha kintu kw'ekintu kikahamiraho.
 Akaraba omu kishaka, obukurura bwamuramatiraho.
 okuramatira, okuramatsa
okuramatika1 [okuramatika] g. 1) Okukwatanisa ekintu aha kindi. Ekiremu
 bakiramatika, aha mpare. 2) Okugyema omuntu kukora ekintu eki
 atarikwenda. Ku oramatika omuntu, obundi akora atenzire.
 okuramatikana, okuramatikwa, okuramatsa
okuramatika2 [okuramatika] g. Okugamba n'obusaasi otaine maani. Atwire
 arwaire, naagamba naaramatikiriza.
 okuramatikana
okuramba [okuramba] g. Okushara nari okwotsya akamanyiso aha kintu.
 Akaramba orubaaho. RT: okuramba. km: okuraama.
okurambika [okurambika] g. Okubyamisa ekintu nari omuntu ahantu. Ebiti
 yaatsiga yaabirambika aha yaayegyendera. RT: okurambika.
 okurambikwa, okurambikira, okurambikisa
okurambikiriza [okurambikiriza] g. Okushutama nari okubyama onanwire
 amaguru. Yaashutama yaarambikiriza, waashusha oti taine ky'okukora! RT:
 okurambiikiriza. gyer: OKUTAMBIKIRIZA.
okurambira [okurambira] g. 1) Okubyama ahansi onanuukire. Yaarambira
 ahansi, baamuteera omunyaafu. 2) Okuza omu kitanda okabyama. Twashanga
 yaaza kurambiraho.
okurambura [okurámbura] g. RT: okurambura. 1) Okugyendagyenda nooshwijuma
 ekintu oku kiri. Baaza kurambura ekishaka kyabo eki baaguzire. 2) Okuza
 omu mwanya kutaayaaya. Abantu nibakira kuza omu bibira kureeba engagye.
 okuramburwa, okuramburira, okurambuza
okurambuura [okurambuura] g. Okunanuura ekintu kihango, ekyaba
 kyehinyire, nk'omwenda. Murambuure ekirago tushutameho.
 okurambuuka, okurambuurwa
okuramira [okuramira] g. Okubangira omuntu nari ekintu. Tarikuramira
 omukazi we, naakora wenka.
 okuramirwa
okuramukanya [okuramukanya] g. Okwakurana kw'abantu bakagwana omu
 bifuba nari bakakwatana omu ngaro. Naatsiga nibaramukanya, naija.
 okuramukanyisa, okuramukanyira
okuramura [okuramura] g. Okugonjoora enshonga ahagati y'abantu abaaba
 nibatongana. Munyaanya niwe yaabaramwire. RT: okuramura.
 okuramurwa, okuramuza, okuramurira
okuramutsya [okuramutsya] g. Okwakura omuntu ou otagumire nawe nari ou
 omazire obunaku otareebire noomubuuza nk'oku ari. Yaamubugana,
 yaamuramutsya bakwataine omunda. RT: okuramukya. fum: Endamutsyo
 erwanirwa.
okuramuza [okuramuza] g. Okuhaajaana aha muhendo gw'ekintu ekirikuguzibwa
 ahagati y'orikugura n'orikuguza. Yaaza kuramuza ente ei arikwenda
 kugura. RT: okuramuza.
okuramya [okuramya] g. Okushaba nari okweshengyereza Ruhanga waawe.
 Boona baaza kuramya. RT: okuramya.
 okuramiza
okuranda1 [okuranda] g. Okutereeza orubaaho orikukoresa eranda. Yaasiiba
 naaranda embaaho z'ekitanda kye.
 okurandisa, okurandwa
okuranda2 [okuranda] g. Okubaziira ekintu nk'ebaafu, ekisisi nari omwenda
 kyaba kyabire nari kyatikire. Ebaafu ye akagiranda yaashuba yaayatika.
okuranda3 [okuranda] g. 1) Ekimera kukura kirikugyendera ahansi. Orutunda
 rurandiire aha bindi biti. 2) Omuntu kwetoorereza aha kintu
 akakigyendaho munonga. Omukazi we naakunda kuranda aha bushonga bukye.
okurandaiga [okurándaiga] g. reb: OKURANDARA km: okurandara.
okurandamura [okurandamura] g. 1) Okutaagura ekintu okakiiha aha mutwe
 okakihitsya aha kibunu. Omufundi naatsiga yaatandika kurandamura
 orugoye rwangye. 2) Okuhinga okatantamura omukiika gw'ekibira.
 Yaarandamura orugyezi yaarubuga. 3) Okuhangusya enshonga.
 okurandamurwa, okurandamurira, okurandamurisa
okurandara [okurándara] g. Okugyendera eryo, otaine kigyendererwa. Abaana
 be nibasiiba nibarandara omu kyaro. km: okurandaiga.
 okurandaza, okurandagarana
okurandaza [okurándaza] g. Okugambuuka okaruga aha nshonga ei waaba oriho.
 Muhara wangye naarandaza munonga.
okuranduuka1 [okuranduuka] g. Okufa kw'omuntu, otwire arwaire.
 Omurwaire aranduukire nyekiro.
 okuranduura, okuranduuza
okuranduuka2 [okuranduuka] g. Okukora nari okugamba mporampora omu
 muringo gw'okwezigoora. Ebigambo bye tibirikuhwayo, naagamba
 naaranduuka.
okuranduura [okuranduura] g. Okucwa ekintu ekiranzire,
 okakigutagutura. Omwongo gwona bakaguranduura, gwayoma.
 okuranduurwa, okuranduurira, okuranduuza
okuranga1 [okuránga, okuranga] g. Okutaho omuguha gw'okubanza waaba
 nooruka. Naaranga omukyeeka gwangye. RT: okuranduuka.
 okurangwa, okurangira, okurangisa
okuranga2 [okuranga] g. Okuba omuheereza otarikushashurwa omu kikaari
 ky'omukama nari okuba omuzaana. koz: NK.
okuranga3 [okuranga] g. Okumanyisa abantu amakuru, g'ekintu ekyabaho.
 Nyekiro bamurangiire okwija kw'omuhara, otuura aheeru. RT: okuranga.
 okurangira, okurangwa, okurangisa
okurangaanwa [okurangaanwa] g. Okumanywa omu bantu n'ahantu hoona
 ahabw'ekintu eki okozire nari eki oine. Akarangaanwa omu bantu boona
 ahabw'okumanya kuzaana gye omupiira. RT: okurangaanwa.
okurangaara [okurangaara] g. Okwashama munonga kw'ekintu. Yaaza omu
 katare yaatsiga enju yoona erangaire.
 okurangaaza
okurangaaza [okurangaaza] g. Okwigura ekintu kikaguma kyashami
 nikireebwa buri omwe. Baatsiga enju baagirangaaza, baayegyendera.
okurangama [okurángama] g. Okunanuura ebitsya okareeba ahaiguru. Enyonyi
 ku yaaraabaho 'twena twarangama kugireeba.
 okurangamira
okurangaranga [okurángaranga] g. Okuba wenka reero okagira eihamba.
 Weena yaasiiba naarangaranga, tihaine eki yaakora.
okurangika [okurángika] g. Okutunguura ekintu, omutwe okagureebesa
 ahaiguru. Enyana baagirangika, baaginyweisa amaizi.
 okurangikwa, okurangikira, okurangikisa
okurangira [okurangira] g. Okugambisa eiraka ririkuhurirwa aba hare,
 nk'ery'ekide. Engoma eyangye neerangira munonga kukira eyaawe.
okurangirira [okurangirira] g. Okugambira abantu boona ekintu ekirikuza
 kukorwa. Yaarangirira ngu abantu boona nibaza kutunga ekihuumuro.
 Yaarangirira ngu abantu boona baze kuteeza ebikatu. RT: okurangirira.
 okurangiriza, okurangirirwa
okurangisa [okurangisa] g. Okumanyisa abantu ekintu ekibuzire nari
 ekitorotoirwe. Yaaza kurangisa emotoka ye ei baibire.
 okurangisibwa, okurangisiza
okuranguka [okuránguka] g. Okukanuka nari omuntu kufa atarwaire. Akamuha
 omubazi, gwamurangura.
 okurangura
okuranguura [okuranguura] g. Okutandika kuruka omugoye gwa kabiri,
 waaba nooruka ekirago. Yaaranguura omukyeeka gwe.
okuranguuza1 [okuranguuza] g. Okugyenda nooreeba oku n'oku
 nooringuriza. Yaija naaranguuza, yaarugaho yaatureeba.
okuranguuza2 [okuránguuza] g. Okumariramu kimwe ekintu omu kindi
 nk'okunywa obushera omu kisisi okakyejuumikira. Akashera akaaba
 katsigairemu yaakaranguuza. km: okurongooza.
okuranzya [okuranzya] g. Okureeba ekintu. Naabaranzya bari omu katare,
 kwonka tinaabahika haihi.
okurara [okurara] g. Okuruga omuka okabura, batarikumanya ei ori nari
 okutoroka omuka. Obu mwamureeba yaatandika kuzengyerera,
 ekiramurugiremu n'okurara.
 okuraruuka gyer: OKUZENGYERERA.
okurarama [okurárama] g. 1) Okureebesa ebitsya eriguru. Ka muraramiire
 eiguru, nimureeba ki? 2) Okurwara endwara erikuraramya ebitsya okarwara
 omuraramo; okararama.
 okuraramira, okuraramya
okuraranga [okuráranga] g. Ebintu namunonga enyamaishwa kutaataana buri
 emwe ekatoora ogwayo, niziiruka. Ente zoona zaagyenda niziraranga. RT:
 okuraranga.
 okurarangira, okurarangisa
okuraranzya [okuráranzya] g. RT: okurarangya. 1) Okujanjaazya amakuru
 aha kintu nooyenda ngu kimanywe. Yaararanzya ebitabo bye baabigura.
 2) Okutiinisa enyamaishwa buri emwe ekakwata ogwayo.
okurarika1 [okurarika] g. Okuhinga entabire okabanza okakyerererwa kutamu
 embibo. Ahingire entabire yaagirarika, takabwine mikamba y'okugibyara.
 okurarikwa
okurarika2 [okurárika] g. Okurangama nari okwimutsya omutwe, okareeba
 ahaiguru. Yaahurira enyonyi neegamba, yaararika.
okuraruka [okuraruka] g. Okugwa eiraro. Omutabani eriigyenda akakaruka.
okurasha [okurásha] g. RT: okurasa. 1) Okuteera ekintu omwambi nari
 eisasi. Akamurasha yaafa. 2) Ebimera kwata eitaka bikashohora byaba
 nibimera. Omugusha gwe gwatandikire kurasha. 3) Okushambaguza emigyere
 kw'ekintu nk'omwana yaaba naazaana nari omuntu yaaba naarwana.
 Baamugambaho yaatandika kurashaguza emigyere.
 okurashwa, okurashira, okurashisa, okurashana
okurasya [okurasya] g. Okushambagurika kw'omuntu nari enyamaishwa, nka
 yaaba neefa erikurekyera emikono n'amaguru. Twatsiga naarasya.
 okurasyaguza
okuraza [okuraza] g. Okutema ebimera ebiri hamwe byona okabimariraho
 kimwe okukira munonga emisiri. Akabanza yaaraza ebihimba, bye yaabona
 kutabira.
okurazarazana [okurázarazana] g. Okurya eby'okurya nimuhayahayana
 ahabw'omururu nainga enjara. Abaana be nibakunda kurazarazana.
okurebera [okurébera] g. Okurengyeera kw'ekintu omu kindi nka kyaba
 kitahikiremu gye. Yaajwara ekiteeteeyi kya nyina, yaakireberamu.
okurebuka [okurébuka] g. Okugyenda otaine eki oine omu ngaro, weena
 orikuburabura. Yaagyenda naarebuka, yaayekwatsa omwana.
okurebura [okurébura] g. Okutereeza omusingo noihamu amabango, obwo
 nookoresa enkogotso. Ku yaaheza kunogoora enyungu, yaatandika
 kugirebura.
 okureburwa, okurebuka
okureeba [okureeba] g. 1) Okukoresa amaisho, okeetegyereza ekintu. Ka
 naaba naakureebire, waayesherekyera ki? Yaaza kureeba omupiira,
 toraamubone. 2) Okutaayaayira omuntu. Yaaza kureeba omurwaire omu
 irwariro. Yaaza aha ishomero kureeba omutabani. 3) Omuntu kuba
 yaarugire omu turo, yaasiimukire. Yaasiimukire, naareeba. Omwana
 naareeba, ija omwiheyo. 4) Okubonabona ahabw'emirabanamu. Ee! Ka
 waareeba. 5) Okwijuka nari okuteekateeka. Iwe eky'okushwera
 omunyaruganda nookireeba ota? Nooreeba ku wampaire ente; hati naanye
 ninnywa amate. 6) Okureeba ebihwazi: Okureeba kubi otarikwetegyereza
 gye (nari juba) ebi orikureeba. gut: 'Okureeba orubaare: Okubonabona.'.
 Muhara we akuzire, naareeba ebihwazi.
 okureebana, okureebeka, okureebwa
okureeberana [okureeberana] g. 1) Ekintu nk'ekirahure nari orugoye kuba
 nirurabwamu amaisho, nooreeba ebiri orubaju orundi. Ajwaire ekiteeteeyi
 kirikureeberana, naagyenda orikureeba empare ei ajwariire omu nda.
 2) Okureeba ekintu okateekateeka ngu ni ekitariyo. Ku naareeba ente
 kyozi omu kibira naagyeta embogo; naareeberana.
okureeberera [okureeberera] g. 1) Okuheereza omuntu eby'okumubeisaho
 nk'ebijwaro nari eby'okurya, nainga kurinda omuntu kwenda ngu hatagira
 akabi akaamuhikaho. Hati niwe arikureeberera abaana ba ishe. Ogwo
 mushaija niwe arikureeberera amafuuzi goona. 2) Okureebuuza omuntu
 kwenda ngu ataakora enshobi. Yaareeberera abaana barikukora ebibuuzo.
 okureebererwa, okureebereza
okureebuuza [okureebuuza] g. Okugyenda aha muntu, nooreeba buri kantu
 koona aku yaakora. Abaana akaguma naabareebuuza, baarugaho
 baamutorokaho.
okureebya [okureebya] g. 1) Okukora kubi munywani waawe, nari
 okuguriirira omuntu ngu bamukore kubi. Akareebya munywani we,
 baamwibaho sente zoona. 2) Obutahikiiriza kintu eki oragaineho n'omuntu
 ondiijo. Akareebya omuhara ou yaabaire naayenda kushwera.
okureega [okureega] g. 1) Okunyurura ekintu nk'omugoyi kyaba kyezingire
 kikatereera. Baareega omuguha ngu atarabaho. 2) Okujwara akareega
 kw'omukazi. Yaija atareegire, tiyaabonera.
okureeguuka [okureeguuka] g. Okunanuuka kw'ekintu kikarenga aha
 buraingwa nari obuhango bwakyo ahabw'okuhwamu amaani. Ekiteeteeyi kye
 kyareeguuka.
 okureeguura, okureeguuza
okureeka [okurééka] g. Okutangiriza amaizi g'enjura kuruga aha mutwe
 gw'enju. Mwayanga kureeka, amaizi gaafa busha.
 okureekwa reb: OKUREMBEEKA
okureereeta [okurééreeta] g. 1) Okurengyerera kw'ekintu ahaiguru
 kikaguma nikyehuuba. Ekitookye kyakonoka, kyaguma nikireereeta.
 2) Omuntu kugyenda omu mwanya gwona, akagumaza amaguru. Omwana
 yaatsiiba naareereeta omu kyaro.
okureereetera [okurééreetera] g. Okurimbagirirwa nari okushoberwa
 ahabw'ekintu eki waakora. Ebintu ebi yaibire bikamureereetera.
okureeta [okuréèta] g. RT: okuleeta. 1) Okwiha omuntu nari ekintu ahandi
 okakita ahu ori. Omushaija yaareeta omukazi we. 2) Okwija okwaitse
 ekintu okakita ahantu. 3) Okushohoza ekintu kikareereeta aheeru
 nk'okureeta omwoyo: Okushohoza omwoyo. Okureeta enkoni: Okubanza
 kushohoza emikono kw'enyamaishwa yaaba neezaarwa.
 okureetwa, okureetera
okureeta buheekwa [okureeta buhéèkwa] kb. Okugambisa amaani omu
 kutongana.
okureetana [okuréétana] g. Okuturuka nari okutandika kureebeka kw'ekintu
 kyaba nikiija. Emotoka ngigyo yaareetana. Eizooba ryatandika kureetana.
okureetera [okuréétera] g. reb: OKUREETERERA km: okureeterera.
okureeterera [okurééterera] g. Okutuma ekintu kyabaho. Ogwo mwana niwe
 yaatureeterera, baaba batarikuza kutumanya. km: okureetera.
okureetereza [okuréétereza] g. Okubeihabeiha omuntu, akakora eki waaba
 nooyenda. Niwe yaamureetereize kushwerwa akiri muto.
okureetsa [okuréètsa] g. Okunyuunyuuta omwika gw'etaabe omunyungu okaguta
 omu kanwa, okagaruka okagushohoza. Eihanga rigyerizeho kuzibira abantu
 kureetsa, ahabw'okwerinda endwara.
 okureeseza
okureetwa [okuréètwa] g. Okurabira ahantu waaba oine ahu orikuza.
 Tukamureetwa enyima twamukanga. Twareetwa omu ruhanga.
okurega [okuréga] g. Okugambira abantu ebi omuntu okozire ebi
 bataakumanyire. Nyina ku yaija, yaarega abaayanga kuhinga. RT: okulega.
 okuregana, okureguuza, okuregyesereza
okuregaijana [okuregaijana] g. Ekintu kuba kitagumire, nikitengatenga.
 Okuguru kw'emeeza nikuregeijana. Efuka egyo neeregaijana, oyetonde
 etakwata omutwe.
okuregama [okurégama] g. Amaizi kuteramira omu mwanya gumwe. Amaizi
 gaaregama aha rureere.
okuregarega [okurégaarega] g. Ekintu kurebera omu kindi kyaba
 kitahikiremu gye. Yaajwara ekiteeteeyi, yaakiregarega.
okuregyeka [okurégyeka] g. Okuta ekintu ahantu ahu kitahamire gye, nari
 ahu kirikubaasa kuruga, kikagwa kikaatika. Ekikopo ekyo eki mwaregyeka
 aha meeza, ku kiraayatike, nimukareeba.
okuregyeta [okuregyeta] g. Okugamba ebigambo bingi noogambira ahaiguru.
 Omwana ogwo naaregyeta munonga, otamungambira.
okureka [okureka] g. RT: okuleka. 1) Okuruga aha kintu eki waaba
 nookora. Ku baija, ebi yaaba naakora yaabireka. 2) Okutsiga ekintu
 ahantu. Yaareka aha abaana, naaza kubatwara yaagaruka.
okurekuka [okurekuka] g. 1) Okugwa ahansi kw'ekintu eki omuntu yaaba aine
 omu ngaro. Ekikopo kyamurekuka, kyayatika. 2) Okuyuga kw'ekintu,
 kikaashama. Enyungu yangye yaarekuka.
 okurekura
okurekura [okurekura] g. 1) Okureka omuntu nari ekintu eki waaba
 okwatsire. Ku twarugaho, enkoko yaitu yaagirekura twashanga yaabuzire.
 2) Okureka omuntu obaire ari omu kihome akagyenda. Bakamukoma kwonka
 bagizire ngu nibaza kumurekura bwanyima y'okwezi kumwe.
 okurekurwa, okurekurira
okurekyera [okurekyera] g. Okujuguta nari okutambika ekintu omu mwanya
 n'amaani maingi. Yaarekyera eibaare, ryamuteera omutwe.
 okurekyerwa, okurekyeza, okurekyerera
okurema1 [okuréma] g. RT: okulema. 1) Ekintu kuburwa oburyo obu
 kyakubaasa kukorwamu. Bakaremwa kubuga orugyezi. 2) Okugira omutwe
 muhango kw'omuntu, atarikuhurira abarikumukira. Omwana we akamurema,
 yaagyenda.
 okuremera, okuremesa, okuremwa
okurema2 [okuréma] g. 1) Okureega oruhu aha ngoma. 2) Okukora enkaito
 y'oruhu.
 okuremera, okuremesa, okuremwa
okuremahara [okurémahara] g. Okugira bimwe aha bicweka by'omubiri
 bitari mu buteeka. Omwana waitu akaremahara omukono.
okuremba1 [okuremba] g. 1) Okuhwera kimwe amaani kw'omurwaire, nari
 okuhika aha ncwamba za rufu. Omurwaire waabo, hati arembire. 2) Okuhwa
 amaryo. Ahu naahika naaremba.
 okurembera, okurembya
okuremba2 [okuremba] g. Okusharira ekitookye ahaiguru, okaguma noosharaho
 empagara. Yaaza kuremba ekitookye, amakanca gaamugwa omu riisho.
 okurembera, okurembesa, okurembwa
okurembeeka [okurembeeka] g. 1) Okutangisiriza amaizi g'enjura kuruga
 aha mutwe gw'enju. Amaizi tibaagarembeeka baza kuraara batanaabire.
 2) Okutega omuntu eriisho okenda ngu akuhe buri kimwe. Yaaza kurembeeka
 owa mutaahi we eby'okurya.
 okurembeekwa, okurembeekyesa, okurembeekyera
okurembeera [okurémbeera] g. 1) Okuhuzaahuzya omwana muto yaaba
 naarira ngu ahuname. Irooko orembeere omwana arekye kurira.
 2) Okureeberera omwana muto. Yaaza kurembeera omwana wa mukuru we.
 3) Okushenenetsya eiraka waaba nooyeshongora. N'omweshongozi murungi,
 ahabw'okuba yaahika aha kurembeera, naanuza ekyeshongora.
 okurembeeresa, okurembeerera, okurembeerwa, okurembeeza
okurembesereza [okurémbesereza] g. Okubeihabeiha omwana ngu ahuname.
 Bakamuha ogw'okukiikira omwana, ahabw'okurembesereza kurungi abaana.
okuremeera [okuremeera] g. Okugira omutsindo. Ezi nku ezi waagira ngu
 ntware, niziremeera tindikuzibaasa. RT: okulemeera.
okuremuura [okuremuura] g. Okureka eki waaba nookora okakiheza. Obu engoma
 zaaremuura twaza kukyerererwa.
 okuremuurira, okuremuurwa
okuremwa [okuremwa] g. Okutabaasikirwa kukora omurimo. Omukazi akaremwa
 amaka, yaagaruka owaabo. RT: okulemwa.
okurenda [okurenda] g. Okukukururuka kw'amaarwa nari obushera. Amaarwa
 ge yaashanga garenzire, yaagaata.
okurendegyeza [okurendegyeza] g. Okubura amaani okaremwa kwehwera.
 Akarwara omushwija weena yaarendegyeza.
okurendemuka [okurendemuka] g. Okukururuka kw'ekintu kirikuterera, nari
 omuntu kubura amaani nka yaaba arwaire, atarikubaasa kwemerera wenka.
 Emboga ze zigagire zoona zaarendemuka. Yaakwatwa omushwija, weena
 naarendemuka.
okurenga1 [okurênga] g. RT: okulenga. 1) Ekintu kuhingura ahu
 kishemereire kuherera. Yaaturenzya ahu twaba nituza. 2) Eizooba kureka
 kwaka, hakazaho omwirima. Twahikayo eizooba nirirenga. 3) Okuburira
 enyima y'enkiro y'ekintu ekirikugyenda. Abakwe baarengyera aha kibungo.
 fum: Baakweta bairuka, waarenga owaanyu. Eritakarengire embeba tehema
 kapa.
 okurenzya
okurenga2 [okurenga] g. Okugyera oburemeezi nari encuro. Ebihimba ebi
 yaarenga, nibyo yaatuha byonka. RT: okurenga.
 okurengwa, okurengyera, okurengyesa
okurenga empanga [okurénga empanga] g. Okuza orubaju rumwe
 rw'omugongo kw'eizooba, ekicuucu kikaza omu ruhanga. Ebicuucu byarenga
 empanga.
okurenganisa [okurénganisa] g. 1) Okucwekanisa, okuhingura, nari
 okwezigoora ekintu. Yaarenganisa omu kishaka kye. 2) Okwezigoora ekintu
 n'ebyara by'engaro nari emikono. Akwatsire omukono gw'omwana, gwamurema
 kurenganisa.
okurengura [okuréngura] g. Okwita ekintu. Kuza kurengura egyo mbogo,
 baabanza baarwana nayo.
okurengutuka [okuréngutuka] g. 1) Okurengyera enyima, nka waaba
 oshutami ahaiguru, okagwa ahansi. Omwana yaarengutuka, yaagwa ahansi.
 2) Okugamba ebigambo bingi ebitashemereire, okarenzya.
 okurenguturwa, okurengutukira
okurenguura [okurénguura] g. Okugamba ebigambo, haine ou
 orikurengyeza. Omukazi ogu, yaagamba naaturenguura.
okurengwa [okurêngwa] g. Okukora ekintu, obunaku bwakyo bwahweireyo.
 Yaarengwa okuhinga oburo.
okurengyeera [okuréngyeera] g. Okureereeta kw'ekintu ekikwatsire
 ahaiguru, kikaguma nikyehuuba okashusha oti nikyenda kuragara. Omuguha
 akagutsiga omu kiti nigurengyeera.
okurengyesereza [okuréngyesereza] g. reb: OKUHEBESEREZA
okurengyeza [okuréngyeza] g. 1) Okugambira omuntu omu bwengye,
 orikumanyisa ekindi. Yaaba naamurengyeza ngu niwe yaatwekire muhara wa
 mutaahi waabo. 2) Okuheereza omuntu ekintu ky'okumubeisaho kumara
 eizooba ryona. Akamurengyeza eizooba. koz: amakuru g'omuguutuuro.
okurenzya1 [okurênzya] g. Okuheereza omuntu ekintu okuri hareho.
 Ndyengyeza ekyo kikopo.
okurenzya2 [okurênzya] g. Okugambira omuntu ekintu otakyatwire butunu,
 nooyejunisa ebintu ebindi ebiine akakwate n'ekyo ekirikumufaho. Baaba
 bari omu bantu yaatandika kumurengyeza ngu batabimanya.
okurera [okurera] g. Okurembeera. N'omukazi mukuru kwonka tarikubaasa
 kurera omwana. RT: okulera.
okurera engaro [okurera éngaro] kb. Okwanga kukora, nooyenda ngu buri
 kimwe bakikukorere. Omushaija ogu naakunda kurera engaro.
okurereera [okureréèra] g. Okureka nari okutsigaho ekintu okagyenda. Ku
 yaayanga, twamurereera twagyenda.
okurerembuka [okurérembuka] g. Okuremwa kwimukiza kimwe ebitsigye,
 reero amaisho gakareebeka aharikwera honka. Obu amaisho gaarerembuka
 yaakaba.
 okurerembura
okurerembura [okurérembura] g. Okwanga nkana kwimukiza kimwe ebitsigye,
 reero amaisho gakareebeka aharikwera honka. Ogwo mukazi naakunda
 kurerembura amaisho yaaba naagamba.
okurerembya [okurérembya] g. Okutetemesa eiraka, waaba nooyeshongora.
 Yaayeshongora naarerembya eiraka rye, abantu boona baamukunda.
okurerura [okurérura] g. Okwiha ebirofa ebirikuba nibizeereera aha mutwe
 gw'amaizi. Yaarerura amaizi g'okugoya.
 okurerurira, okurerurwa
okurezya [okurêzya] g. Okusharaho omuntu omutwe nari okucumita
 enyamaishwa ekafa. Bakamugwera, baamurezya.
okuriba [okuriba] g. Okuburwa akatare kw'ekintu eki waaba nooguza. Ebi
 yaaba atwaire omu katare, byariba. RT: okudiba.
 okuribisa, okuribira, okuribya
okuribata [okuribata] g. RT: okuribata. 1) Okuta ebigyere aha kintu.
 Naaribata enjoka, kwonka tiyanduma. 2) Okugyendesa ebigyere kuruga omu
 mwanya okaza omu gundi. Yaaribata, yaaza aha ishomero.
 okuribatira, okuribatwa, okuribatsa gyer: OKUSEETA.
okuribatiramu [okuribatirámu] g. Okushendekyereza omuntu owaaba
 akutaayayiire. Yaaribatiramu abagyenyi be, yaabahitsya hare.
okuriga [okuriga] g. 1) Okujunda kw'ebihingwa nka muhogo, etakibaasika
 kuriibwa. Muhogo ye yoona erigire. 2) Okushatagura ekintu nka muhogo
 nooyenda kugiihamu oburiga. Muhogo ye yoona akagiriga.
okurigatsa [okurígatsa] g. Okurabya orurimi ahantu. Ente ekarigatsa
 omutavu gwayo yaamara kuzaara.
okurigiija [okurigiija] g. Okucema ekintu: Okukireeba kukirondamu ebibi.
okurigima [okurigima] g. 1) Omuriro kwaka munonga, gukanaga enkobe.
 Twashanga omuriro omu kiteekyero nigurigima. 2) Okushemererwa munonga
 mukateera akaheehe. Abantu baaza omu bugyenyi baarigima.
okurigira [okurígira] g. Okureeba ekintu nari omuntu okamukunda nainga
 okamwegomba. Akarigira muhara wangye yaamutwara.
 okurigirwa
okurigita [okurigita] g. 1) Okwiruka munonga nooteera emitsindo. Encwa-
 mutwe zaaba ziri omu kurigita. 2) Okuhinda kw'enjura yaaba neehiika
 kugwa. Ku baahurira eiguru ryarigita baayanura oburo.
okurigitsa [okurigitsa] g. Okwirukanga aha kintu nari omuntu. Bakashanga
 yaamara kwonesa, baamurigitsa.
okuriha [okuriha] g. Omuntu kugaruraho eki asiisire. Yaariha emisiri ei
 ayoneesize.
 okurihira, okurihisa, okurihwa
okuriibwa [okuríìbwa] g. 1) Okuriibwa omunda; Okushaasha omunda nka waaba
 orwaire enjoka. Omwana araire naariibwa omunda. 2) Okugira ebisha,
 kw'omukazi yaaba naayenda kuzaara. Omukazi we amazire esande, naariibwa
 ebisha.
okuriibwariibwa [okurííbwariibwa] g. Okuhurira nootimwimwa kukora ekintu.
 Akaguma naariibwariibwa, yaarugaho yaaza kushwerwa.
okuriika [okuríìka] g. Okubeiherera mutaahi waawe ngu yaakora ekintu
 kandi ataakikora.
okuriikuura [okuriikuura] g. Okukuura ekintu nk'ekimera, kikakuukayo
 n'emizi yaakyo yoona. Naamanya kwiha muhogo naagiriikuura.
okuriima [okuriima] g. Okwetegyereza omwishiki ou orikurigira
 n'ekigyendererwa ky'okumushwera. Bakamuriimira omukazi ou yaashweire.
 okuriimwa, okuriimira
okuriira-ente [okurííra-ente] kb. Abanyabuzaare b'omwishiki kuza
 ow'omushaija kusiima enjugano. Baaza kuriira-ente.
okuriisa [okuríìsa] g. RT: okuriisa. 1) Okureeberera ebitungwa ebiri omu
 ishwa kurya. Ogwo mushaija naariisiza esente. 2) Okugaburira nari
 okutamika omuntu eby'okurya. Omukazi naariisa omwerere.
 okuriisibwa, okuriisiza
okuriita1 [okuriita] g. Okukoma ekintu namaani, kikahama. Ente
 yaagiriitisa ebireere, terikubaasa kugyenda.
 okuriitwa, okuriitisa, okuriitira
okuriita2 [okuriita] g. Okuzina kw'Abanyankore nari Abakiga obwo
 barikutaagurira ekizino kyabo. Baariita ekitaaguriro, abantu
 baashemererwa.
 okuriitwa, okuriitisa, okuriitira
okuriitana [okuriitana] g. Okufukaana nari okurwana obucweka eihembe.
 Yaaza kuha omukazi we omubazi, baabanza kuriitana.
 okuriitanira, okuriitanisa
okuriituura1 [okuriituura] g. Okukara nari okurwana kw'ebintu bibiri
 birikwinganisa amaani, obunyaatsi bukakunuka, ebintu bikaatika;
 hakabura ekyikarira ekindi nari ekyahunga, bikeeramura nari bikaramurwa
 ekindi. Tinyine maani g'okuriituurana n'egyo nte kugirasha; shana muze
 kweta Ngwino.
okuriituura2 [okuriituura] g. Okusheenya ekintu.
okurima [okurima] g. km: okuhinga. kom: [<Lug.okulima]. 1) Okwiha
 eby'okurya by'emizi, nk'ebitakuri, muhogo, n'ebindi, omu itaka. Yaaza
 kurima ebitakuri. 2) Okutimba ekiina.; Okukora enkuuto nari omuhanda.
 Baasiiba nibarima ekiina kya kamina. Abashaija nibatsiiba nibarima
 enguuto.
 okurimisa, okurimira, okurimwa
okurimanganya [okurímanganya] g. Okubuzaabuza ebintu by'abandi
 okabitooza oku n'oku, omu buryo butari bwo. Akarimanganya esente
 z'abandi, yaazitwara.
 okurimanganywa gyer: OKURYANGATANISA.
okurimbagirirwa [okurimbagirirwa] g. Okushobangirirwa, okaburwa obusingye.
 Omukazi akafeerwa abaana be babiri, yaarimbagirirwa.
okurimbuka [okurimbuka] g. Okusya kw'ekintu kikatoonyagurika. Omwana we
 akatsya, yaarimbuka.
okurimbura [okurimbura] g. Okukuura ekintu. Yaaza kwiha muhogo yaahikayo
 yaagirimbura.
okurimiirira [okurimiirira] g. Okuraba omuntu enyima omu bintu ebi
 arikukora, noomugambaho kubi omu bandi. Akamurimiirira, baamwima
 omurimo.
 okurimiirirwa gyer: OKUKOOTAGIRIRA.
okurinda1 [okurinda] g. RT: okulinda. 1) Okutegyereza ekintu nari mutaahi
 waawe ngu mugyendane nari mutandikire hamwe ekintu. Ka nkurinzire,
 toija tukagyenda. 2) Okureeberera ekintu ngu kitabura nari kitahikwaho
 akabi. Yaarinda omuhara ngu batamwiba. fum: Abarinda wakame bazoora
 amaisho.
 okurindira, okurindisa, okurindwa
okurinda2 [okurinda] g. Enyamaishwa enkazi kworeka obumanyiso bw'okwenda
 kwema. Yaashanga ente ye erinzire, yaagitwara kwema.
okurindagira [okuríndagira] g. 1) Okuhikwaho oburemeezi, okaba
 ow'enaku. Nyina ku yaafiire, baarindagira. 2) Okuhuma okahika
 kutahweza. Nyina hati arindagiire.
okurindigima [okurindigima] g. Okwaka kw'omuriro munonga gukareeta
 ebirimi biraingwa. Omuriro gwine nigurindigima.
 okurindigimira, okurindigimisa, okurindigimwa
okurindimuka [okurindimuka] g. Okushuuma omugongo orikuza omu ruhanga.
 Ente zoona zaarindimuka kuza kunywa amaizi. RT: okulindimuka.
 okurindimukira, okurindimura
okurindirira [okurindirira] g. Okukyerererwa kukora ekintu obwo oine
 eki otegyereize. Obu yaarindirira kurekyera eibaare, naaza kuteeba aha
 rubaju. fum: Ndindiriire akacumita omukira.
okuringa [okurînga] g. Okureeba omuntu bwesherekye. Yaaba naamuringira
 ahansi y'emeeza. RT: okulinga.
 okuringaringa, okuringana, okuringisa, okuringira, okuringwa
okuringaanira [okuringaanira] g. 1) Ekintu kutereera nari kwingana
 n'ekindi omu buraingwa nari obuhango. Banza oshukye oburo omu kiibo
 oreebe ngu bwaringaanira n'oburi omuri kiri. Waaringaanira n'eishomero
 rya Ntare, oshuumire aho. 2) Ekintu kugira obuhango nari oburaingwa
 bushemereire. Amaizi ku gararingaanire omu kikopo ogandeetere.
okuringaaniza [okuringaaniza] g. 1) Okukorera aha mazima nka waaba
 noocwa orubanja. Mwana wangye ogume ogire oburingaaniza omu kucwa
 emanja. 2) Okutereeza ebintu aha rurengo rumwe.
okuringirika1 [okuríngirika] g. Okuboneza ekintu, kikeeyongyera aha
 bwecumi nari oburungi. Omwana baamunaabisa, baamuringirika.
 okuringirikwa, okuringirikira, okuringirikisa
okuringirika2 [okuríngirika] g. Okuta ekintu ahi kirikubaasa kuhirima,
 haagira ekyakitenzyaho. Yaaringirika ekisisi aha kitebe, kyagwa.
 okuringirikwa, okuringirikisa, okuringirikira
okuringura [okuríngura] g. Okureeba ebicweka by'enshoni by'omuntu.
 Baamuringura yaatandika kurira.
 okuringurwa
okuringuriza [okurínguriza] g. Okureeba ekintu omu mubonano waaba
 oyesherekire. Yaatureeba, yaaguma naaringuriza. RT: okulinguuliriza.
okurira [okurira] g. 1) Okuteera ekiboroogo ahabw'obusaasi, enaku nari
 ekiniga, emiziga ekaija. Ou baateera, ariyo naarira. 2) Okutonzya nari
 okwetomboita ahabw'oburemeezi obu oine. Naasiiba naarira ahabw'okufa
 kw'ebihimba bye. 3) Okuririra enkarakare: Okweriza orikuheera amaziga.
 koz: gut.
 okuriza, okuririra, okuririrwa
 okurira amakarangira Okurira otaine miziga. Ka waarira amakarangira
 nooyenda ki?
okurira akacere [okurira akacére] y. Okurira kw'omwishiki orikuza
 kushwerwa, naatongyerera. Omugore naarira akacere.
okuriraarira [okuriraarira] g. Ekintu okugira obwogi bwingi munonga.
 Yaija n'omuhoro gurikuriraarira, twena twahunga.
okurita [okurita] g. Ebitookye okwanga kucwa eshande. Ebitookye bye
 byarita.
okurituka [okurituka] g. Okusya munonga kw'amaarwa, baaba bakyerereirwe
 kugataha, gakashaarira munonga. Amaarwa gakaraara omu ntabo gaarituka.
 okuritukira gyer: OKUSYOKA.
okurivura [okurivura] g. Okwiha eby'okurya aha mahega bitakahiire.
okuroba1 [okuroba] g. Enjura kugwa munonga. Omu kwezi Kwakashatu, enjura
 ekaba erobire.
okuroba2 [okuróba] g. Okukwatisa ekintu eirobo. Ija tuze kuroba enshonzi
 omu rufunjo.
okurobora [okuróbora] g. Okucumita ekintu hakazaho ekifumuka nari
 ekihengyere. Yaarobora ekiteeteeyi kye.
 okuroboka, okuroboresa, okuroborwa, okuroborera
okurofahara [okurófahara] g. Okuguba kw'ekintu, kikagira enziro.
 Akashanga enju ye yaarofahaire kare.
 okurofahaza
okuroga [okuroga] g. Okuha omuntu omubazi gukamurwaza nari gukamwita
 nainga gukamuhindura aha mbeera ze eza buriijo. Mukaiba niwe
 yaamurogire. RT: okuroga. fum: Bandogire niwe murogi.
 okurogyera, okurogyesa, okurogana, okurogwa
okurogonjoka [okurogonjoka] g. Okugambira eryo: Okugamba
 ebitakwatiraine nari ebitashemereire kugambwa. Ku naareebire yaatandika
 kurogonjoka, naitwa enshoni naagyenda.
okurogota [okurogota] g. Okugamba ebigambo bingi bitakwatiraine. Abaana
 nibarogotera omu kishengye. RT: okurogota.
 okurogotera, okurogotesa
okuroha [okuroha] g. 1) Okutsindika omuntu okamuteera ahansi. Yaamuroha
 ebiganja, yaayeteera ahansi. 2) Okubeihabeiha omuntu okamukoresa ebintu
 ebirikubaasa kumuta omu kabi. Akamuroha, yaaza kushwerwa.
 okurohwa gyer: OKWOHA.
okurohama [okurohama] g. Okugwa ahantu kw'ekintu. Orutindo yaashanga
 rwaheza kuhendeka yaarohama.
okurokombwa [okurókombwa] g. Okuhurira ekintu nikikuhaga nooyenda
 kutanaka. Yaagira ngu naahurira naarokombwa.
okuromba [okuromba] g. 1) Okubura omuhimbo. Muteere omu ngaro, ekizino
 kyaromba. 2) Okwitwa embeho. Ebijwaro biraire aheeru, baabiihayo
 birombire.
 okurombera, okurombesa
okuronda [okuronda] g. 1) Okusherura ekintu ekirikuba kibuzire. Naatsiga
 nibaronda ebishumuuruzo, baaba babinagire. 2) Okutoorana omuntu nari
 ekintu omu bindi. Yaarondamu ente nungi, nizo yaagura.
 okurondera, okurendesa, okurondwa
okurondereza [okurondereza] g. Okusherura ekintu munonga
 n'obwegyendesereza bwingi, orikwetwara. Rondereza mpora-mpora noija
 kukibona.
okurondogora1 [okurondogora] g. Okwefiisa omutima kw'omuntu akabura
 omugasho. Akahugira omu maarwa, yaarondogora.
 okurondogoza
okurondogora2 [okurondogora] g. Okuremwa kushohoza gye ebigambo. Ogwo
 mushaija ku aba naagamba arondogora.
okurondooka [okurondooka] g. 1) Okunywa amaarwa g'akakuhinduramu busha
 nari okuba osinzire buri kaanya. Akahugira omu maarwa, weena
 yaarondooka. 2) Omuntu kugira omururu nka yaareeba eby'okurya, atende
 ngu arugyeho. Yaareeba eby'okurya, yaarondooka.
okurondoora [okurondoora] g. Okugamba ekintu kuruga aha kutandika
 kwakyo kuhika aha muheru. Yaaba naarondoora obuzaare bwabo.
okurondooza [okurondooza] g. 1) Okubuuririza aha kintu kwenda kumanya
 ebirikukifaho. Naasiiba naarondooza mukaiba, nooshusha oti naayenda
 kumwita. 2) Okugira emicwe nk'eya baatatenkuru.
okuronga [okuronga] g. Okurima omwina gurikushuuma ahansi namunonga
 nk'efukuzi. Efukuzi bagiita neeronga omwina gwayo.
okurongoora [okurongoora] g. Okuheereza omuntu ekintu, noomusiima ebi
 akukoreire. Yaatureetera ebihimba, naitwe twamurongooza oburo. fum:
 Mutuure niyo murongoore.
 okurongoorera, okurongoorwa
okurongooza [okurongooza] g. reb: OKURANGUUZA 2 km: okuranguuza.
okurooka [okuróóka] g. Okwehaga kw'ekicere kyaba nikigamba.
okuroota1 [okuróòta] g. Okuteekateeka aha kintu ogwejegyeire. Akabyama
 yaatandika kurota naarya, twaguma nitureeba naatamira busha. RT:
 okuroota.
 okurootera, okurootesa
okuroota2 [okuróòta] g. Okusiisikara nari okugaga kw'ekintu
 nk'eby'okurya. Yaashanga eby'okurya bye birootsire.
okurootorora [okuróótorora] g. Okushoboorora ekirooto. Okurootorora ti
 kintu kyorobi. RT: okurootorora.
 okurootororwa
okuroreera [okuroreera] g. RT: okurolerra. 1) Okuza aha mukoro kureeba
 ebirikukorwa kwonka batakwetsire. Baaza omu bugyenyi kuroreera.
 2) Okushongyera, okwongyerera nari okutwereera omuntu aha bintu ebi
 arikukora.
okurorokyerwa [okurórokyerwa] g. Okukwatwa oturo, okahurira nooyenda
 kugwejegyera. Nanka yaarorokyerwa oturo.
okuroronga [okuróronga] g. Okuraara kw'omuriro, ahabw'enku kuhwa omu
 mahega. Omuriro yaaguhugaho gwaroronga, ebitookye byakona.
okurotama [okurótama] g. Okuhenda amaguru nk'orikuza kushutama kwonka
 otahikize kibunu ahansi. Omukazi tarotama. fum: Waasindika orotami.
 okurotamisa, okurotamira
okurotoka [okurótoka] g. koz: KI. 1) Ekintu nk'entemere kufumuka entango.
 Yaaza kuterura ekiteebo, kyarotoka. 2) Okunyampa munonga, ekinyampo
 kikagamba munonga. N'enki, ka nimurotoka?
okuroza [okuroza] g. Okurya nari okunywa aha kintu waaba nooyenda
 kumanya obunuzi bwakyo. Reka kujabura ngu nooroza omwonyo. RT: okuroza.
okuruga [okuruga] g. Okweiha (okuyeiha) omu mwanya ogundi. Owangye
 yaarugayo eriizooba. RT: okuruga.
okurugiirira [okurugiirira] g. Okwihirira aha kintu, okakora ekindi.
 Okurugiirira aha bi naahurira, nyowe tindikuza kuzayo. RT: okurugirra.
okuruguta [okuruguta] g. reb: OKUJUNDA
okuruguya [okuruguya] g. Okurya otw'okurya tukye otahaagye, okafa kuroga
 enjoka. Eriizooba twena twaruguya.
okuruha [okuruha] g. Okuhubwamu amaani ahabw'okukora munonga. Yaasiiba
 ahingire, yaaruha. fum: Oruhire niwe ayara.
 okuruhira, okurusya
okuruhuuka [okuruhuuka] g. Okuhuumaraho waaba oruhire. Yaaza omunju
 kuruhuuka, bwanyima y'okuhinga izooba ryona.
okuruhuukwa [okuruhuukwa] g. reb: OKURUHUUKA
okuruhuura [okuruhuura] g. Okuhwera omuntu, owaaba aine ekimuremereire.
 Akamubugana naija, yaamuruhuura.
 okuruhuurwa
okuruka [okuruka] g. RT: okuruka. 1) Okukora ekintu nk'omukyeeka,
 ekiibo, ekitambaara n'ebindi, orikurabanisamu ebintu nk'ehuuzi,
 emiguha, enkindo nari enfunjo. Omukazi ariyo naaruka ekiibo.
 2) Okutandika kukora obwoki kw'enjoki. Enjoki zaatandika kuruka.
 okurukisa, okurukwa, okurukira
okurukumba [okurúkumba] g. Okurya okaguma nooyenda ngu oyeyongyere, nari
 okureeba ekintu kinuzire okahurira nooyenda ngu oryeho. Akarya yaaguma
 naakurukumba ahabw'omururu.
 okurukumbira, okurukumbwa, okurukumbisa
okuruma [okurúma] g. Okukwatisa nari okutsimba amaino omu kintu. Omwana
 yaaruma mukuru we, eitama ryazimba. fum: Ku orumwa enjoka, otiina
 omwina.
 okurumana, okurumaguza, okurumwa, okurumisa, okurumira
okurumbaara [okurumbaara] g. Ekintu kwijura aha mwanya kikakingira
 eby'enyima yaakyo kureebeka. Enju baagirumbaarisa yankingira,
 tinkireeba ebiri seeri.
 okurumbaarisa
okurumbuura [okurumbuura] g. Okwiha omuntu omu ihamba. Baamushanga
 omuka wenka, baamurumbuura.
 okurumbuurwa, okurumbuurisa, okurumbuurira
okurumika [okurúmika] g. Okunyuunyuuta eshagama omu muntu nookoresa
 ekirumiko. Enjoka yaamuruma, baamurumika. RT: okurumika. km:
 okurumuura.
 okurumikwa, okurumikisa, okurumikira
okurumira [okurúmira] g. Okuhurira omusheenyi omu by'okurya waaba
 noobirya. Oburo yaaburya burikurumira, ahabw'okubwanika omu itaka. RT:
 okurumira.
okurumuura [okurúmuura] g. Okuha omubazi gw'okukiza owaarumwa enjoka.
 Akarumwa enjoka, baamurumuura. RT: okurumura.
 okurumuurisa, okurumuurwa
okurumwa [okurúmwa] g. Okukwatwa ebisha kw'omukazi w'enda, orikwenda
 kuzaara. Amazire ebiro bina naarumwa.
okurunda [okurunda] g. Okuta ebintu ebitaataine omu mwanya gumwe.
 Baarundaanira emondi omu karugu.
 okurundwa, okurundira, okurundaana, okurundisa
okurunduka [okurúnduka] g. 1) Okufa kugwa ahansi kw'ekintu, kiteetegire.
 Akaju ke, kaarunduka. 2) Okushuuma nooruga aha rushozi nooza omu
 ruhanga. Naababugana nibarunduka.
okurundura [okurúndura] g. Okutsindika ekintu, kikagwa omurundi gumwe.
 Ekiteebo baakirundura, ebitakuri byayatika.
okurunga [okurunga] g. RT: okurunga. 1) Okwongyera obunuzi omu by'okurya
 nookoresa ebintu nk'amajuta. Naakunda kurunga emboga ze n'amajuta.
 2) Okwongyera aha kubonera kw'ekintu. Naakunda kurunga abahara be. fum:
 Efuuzi etaranyeete eyoya ebirungire.
 okurungisa, okurungira, okurungwa gyer: OKUSIIKA.
okurungama [okurungama] g. Okushutama nari okuza kw'ekintu aha mwanya, ahu
 kirikubaasa kweteera ahansi kikagwa, eshaaha yoona. Mbwenu egi cupa ei
 waarungamya aho, ku eraayatikye noogambaki?
 okurungamya, okurungamisa
okurungarunga [okurúngarunga] g. Okugira eihamba reero okareeba oku
 n'oku kwenda ngu obone owaarikutambira.
okurungika [okurúngika] g. Okwemereza ekintu ahantu habi hatungaraire, ahu
 kirikubaasa kugwa. Enyungu baagirungika aha nkungu, yaagwa.
 okurungikwa
okurungurirwa [okurungurirwa] g. km: okunungunirwa. 1) Okugira ekiniga
 kingi, kirengire. Omurwani ku yaatairemu n'etsindo, yaakwatwa ekiniga,
 yaarungurirwa. 2) Ekintu kutsya munonga kikatukurinkana. Amaizi ku
 gaabirira kimwe, gaarungurirwa.
okurura [okurura] g. Okushaarira munonga kw'ekintu, kikarenzya. Amaarwa
 gahiire munonga, gaarura.
okururuma [okururuma] g. Okugamba munonga kw'ekintu nk'ekirwaire
 ky'omunda. Arwaire omunda nihasiiba niharuruma. Omurindi ogwo
 nigururuma munonga. km: okuhururuma.
okurusya [okurusya] g. Okuteganisa omuntu okamubuza obusingye. Omwana we
 naamurusya, tarikumuha kaanya k'okuhuumuraho. gyer: OKUKABYA.
okuruta [okuruta] g. Ekintu kukura munonga, kikahwamu amaizi. Omuyembe
 guhiire munonga gwaruta.
okuruuma [okuruuma] g. Okuzimba ebigyere n'amaguru waaba orwaire
 emiruumo. Amaguru ge garuumire.
okuruuruuta [okurúúruuta] g. 1) Okujegajega nari okutahika kurungi omu
 kintu. Ekifundikizo kyaruuruuta aha safuriya. 2) Okugira amairu maingi.
 Abaana be ku barikureeba enyama, baruuruuta.
 okuruuruutira, okuruuruutwa
okuruuza [okurúùza] g. Okugyenda noorondereza ekintu buri hamwe.
 Okuruuza n'ekintu kibi munonga.
okurwana1 [okurwana] g. Okukwatana kw'abantu bakateerana entomi, empi
 n'emigyere n'obundi abandi bakakombeera, nibateera ahu baabona. Baraire
 nibarwana bwasheesha. Baabanza kutongana, ku baamara baarwana. RT:
 okurwana. fum: Abatiganda nibatongana tibombeka kumwe.
 okurwanira, okurwanisa gyer: OKUFUKAANA.
okurwana2 [okurwana] g. Okukoresa amaani, obwengye, nari esente nyingi
 omu kukora emirimo. Abaayombekire egi nju buzima bakarwana.
okurwanirira [okurwanirira] g. RT: okurwanirra. 1) Okushongyera
 ekiteekateeko omu kuhanuura. 2) Okuha emikono omu kurwana nari kukora
 omurimo. Akamurwanirira, baitu akaba afiire.
okurwara [okurwâra] g. Okutahurira kurungi omu magara nari omu ntuura ya
 butoosha. Omukazi arwaire omushwija. RT: okurwara.
 okurwaza
okurwaza [okurwâza] g. Okureeberera omuntu yaaba arwaire. N'oha owaaza
 kumurwaza?
okurya [okúrya] g. RT: okulya. 1) Okuta eby'okurya omu kanwa
 okabifutana, okabimira. Naaruga kurya oburo. 2) Okutunga obukuru obu
 obaire nooyenda, nk'obukuru nari omurimo. Akarya obw'Omukuru
 w'eishomero. fum: Owaarya engoma tagirya bikoba. Akaawe n'aku waarya.
 Otariire eby'owaafa, arya eby'owaagyenda.
 okuriibwa, okuriira, okuriisa
 okuriira akooya gut. Omuringo gw'okutunga eki otahendekyeire.
okurya majuuju [okurya majuuju] kb. Okukwata kubi ebintu byona bikahwaho.
 Bakamutsigira ebintu bingi, kwonka yaabirya majuuju.
okuryabagura [okuryábagura] g. Okukwata kubi ebintu okabishiisha nari
 okubikwata eijaga. Abaana nibo barikukira kuryabagura ebintu.
 okuryabaguza
okuryambuza [okuryámbuza] g. Okurya noogambisa eby'okurya omu kanwa.
 Embwa neerya neeryambuza.
okuryana [okuryâna] g. Okwangana omu bantu okurimu okurwana
 n'okujumiirana. Abo bashaija bakaba ab'okuryana.
okuryangatanisa [okuryángatanisa] g. Okubuzabuza nari kushwashuma ebintu
 bitari byawe, okabinyaga. Akaryangatanisa esente z'ekibiina,
 yaazibuzaho.
okuryarya [okuryarya] g. Okuryangatanisa ebintu by'abandi. Akaryarya
 esente zaabo, baazihwaho.
okuryaryata [okuryáryata] g. Okuhuuhuuta, okureetera omubiri kuhurira
 okubabiirirwa nk'owaatonerwa nari owaababwa ekintu. Ekinyabwoya
 kyamubaba, haaguma nihamuryaryata. RT: okulyalyata.
okuryongaryonga [okuryongáryonga] g. Okugambira omuntu obugambo burungi
 bw'okumubeihabeiha kukora eki orikwenda. Yaamuryongaryonga, yaikiriza
 kugyenda nawe. Enshaaki yaaryongaryonga enkokokazi, yaagitwara.
okuryoryotsa [okuryóryotsa] g. Okuboneza munonga ekintu. Omunogoozi
 naaryoryotsa omusinga gwe.
okusa [okusa] g. Okwatagura ekintu nk'oburo nari omugusha nookoresa
 orubengo n'eseiso. Yaasa oburo aha rubengo. RT: okusa.
 okuseera, okuseisa
okusaabunga [okusáábunga] g. Okukwata ebintu bingi omurundi gumwe,
 okabitwara. Iba ku yaafiire, ebintu byona yaabisaabunga, yaabitwara.
okusaanuuka1 [okusaanuuka] g. Okugira esaano nyingi kw'ekintu. Yaateeka
 ebitakuri bisaanuukire. reb: OKUKUNYUUKA
okusaanuuka2 [okusaanuuka] g. Okugira eibara ririkweruruka nari
 ritarukire. Omushana gwamuteera, yaasaanuuka.
okusaanuura [okusaanuura] g. Okuteera ekintu n'amaani. Yaamuteganisa,
 yaamusaanuura oruhi omu kutu.
 okusaanuurwa, okusaanuurira gyer: OKUKATURA.
okusaara [okusáára] g. Okushaba kw'Abasiraamu. Enjura ekabateera bagiire
 kusaara, baagaruka bari oburefure.
okusaarumba [okusáárumba] g. Okugyenda nooshoobooka, nooshaabuuza.
 Yaasaarumba naaza kukwata enkoko, yaamusiga.
 okusaarumbira, okusaarumbisa
okusaasinga [okusáásinga] g. Okucwanyagura munonga ekintu omu bucweka
 bukye. Omwana yaasaasinga omugaati gwona.
 okusaasingwa, okusaasingira
okusaasira [okusaasira] g. Okutaha muntu ekibonerezo yaaba aine ekintu
 kibi eki yaakora. Omukazi akasaasira iba, baagarukana.
 okusaasirwa, okusaasiza
okusambisibwa [okusámbisibwa] g. Okugira ekiniga, nka waaba oine
 ekyakutabura. Bakamwoneseza yaasambisibwa.
okusanga [okusânga] g. Okurundaana nari okutwara ebintu bingi omurundi
 gumwe. Omuyaga gwasanga ebijwaro byona, gwabitwara.
 okusangwa
okusangana [okusángana] g. Okugyenda noozongazonga nooyenda kugwa ahansi
 ahabw'okuburwa amaani. Akagyenda naasangana, naaza omu irwariro.
okusangira [okusángira] g. reb: OKUSHANGIRA
okusangira [okushángira] g. Okushweka ekintu. Yaashangira abaana
 n'omwenda.
okusangura [okusangura] g. reb: OKUSHANGURA
okusanzirana [okusanzirana] g. Okushwera enyinemwe kw'abashaija babiri
 nookukiraho.
okuseekyera [okuseekyera] g. Okukora ekintu kibi emirundi mingi
 okarugaho okakimanyiira. Aibire, yaarugaho yaaseekyera. koz: KI.
okuseenuuka [okuseenuuka] g. Okureeba abantu n'esheshemi. Omukazi we
 naaseenuuka.
okuseereeza [okuseereeza] g. Okubinda ekinyampo kikashohora mpora,
 kitahuriirwe muntu weena. Haanuuka ki? Haine owaaseereeza! fum:
 Nibateisa ebinyampo, nooreeta ebiseereezo.
okuseeta [okuseeta] g. Okuribata ekintu. Omwana yaaseeta amazi*. koz:
 KI.
 okuseetwa, okuseetera
okuseetera [okuseetera] g. Omuntu kukushekyerera obwo yaaba naakushungisa,
 nari naakuteerera enaku. Baitu obu onseetera bwona, tomanya ngu ndi
 mukuru?
okuseetura1 [okuseetura] g. Okwiha ente omu rugo, okazitwara omu
 irisizo. Seetura ente, tugyende.
 okuseeturira, okuseeturwa
okuseetura2 [okuseetura] g. Okuhwera omuntu kutoroka aha bantu
 abarikumuhiiga. Bakamurabya enyima y'enju, baamuseetura yaabura.
 okuseeturira, okuseeturwa
okushaabiira [okushaabiira] g. Okurondereza otuntu oturi omu ibura.
 Mwana 'we za kushaabiira otuku omu rutookye.
 okushaabiirira, okushaabiiza reb: OKUCAKUMBA; OKUSHAMBIRIRA
okushaabuuza [okushaabuuza] g. Okugambisa ebintu byomire nk'amashansha,
 amababi, n'ebindi. Embwa yaaraba omu mashansha gaashaabuuza.
okushaaga [okusháàga] g. RT: okusaaga. 1) Okusigaraho kw'ekintu
 nk'eby'okurya, mwaheza kurya. Baareeta ebintu bingi, ebindi byashaaga.
 2) Okufunda omu mwanya kw'ebintu, ogwaba gubitebeekanisiibwe. Ebitakuri
 byashaaga omu kiteebo.
 okushaazya, okushaagira
okushaagiza [okusháágiza] g. Okugwisa kubi omuntu okamubiihiza.
 Akatwiba, yaatushaagiza munonga.
 okushaagizana
okushaaguura [okushááguura] g. reb: OKUSHAAYUURA 2
okushaahuriza [okushááhuriza] g. reb: OKUHABURIRA
okushaakaara [okusháákaara] g. Okugamba nk'ozindaire amaraka. Araire
 naayomba, haati naagamba arikushaakaara.
 okushaakaarira, okushaakaaza gyer: OKUHOORERA.
okushaakiira [okusháákiira] g. Okucwa emibazi omu kishaka. Yaaza
 kushaakiira emibazi y'okuha omwana.
 okushaakiirira, okushaakiirisa, okushaakiiza
okushaakumba [okushaakumba] g. Okurundaana hamwe ebintu nk'enku
 n'ebindi. reb: OKUSHEENYA km: okucakumba.
okushaakuza [okusháákuza] g. Okuteera ebishaakuzo. Baasiiba
 nibashaakuza, ryarenga.
okushaara [okushaara] g. Okuhorera kw'ekintu nk'amaizi gaaba nigenda
 kutsya. Amaizi gaatandika kushaara, reeta esaano omemeere tugoye.
okushaaringa [okushaaringa] g. Okukoma amaguru g'ente eyaaheza kuzaara,
 buri kumwe okwako, ahabw'okugimanyiiza ngu etaija kwanga emboha.
 Mushaaringye ente egyo, ebe neemanyiira bukiri kare.
 okushaaringisa, okushaaringira, okushaaringwa
okushaarira [okushaarira] g. RT: kusaalira. 1) Okukarakaata kw'ekintu
 omu kanwa. Yaatuha eshenda yaatushaaririra. 2) Okugira ekiniga kingi.
 fum: Obukye bw'entakara, tibugizibira kushaariira.
okushaaruura1 [okushaaruura] g. Okwiha ebihingwa omu musiri byaba
 byezire. Baaza kushaaruura ebicoori.
 okushaaruurwa, okushaaruuza, okushaaruurira
okushaaruura2 [okushaaruura] g. Okutwara bimwe aha bihingwa ebi
 oshaarwire, kubitoijera Ruhanga. Eriizooba ryaba riri
 ery'okushaaruurira Ruhanga.
 okushaaruurwa, okushaaruuza, okushaaruurira
okushaasha1 [okushaasha] g. RT: okusaasa. 1) Okuhurira obuhuruzi nari
 obusaasi omu mubiri. Yaamuruma yaashaasha. 2) Okurwara. Omwana
 yaashaasha, baamutwara omu irwariro. 3) Okugira obusaasi aha mutima.
 Akashaasha na mutaahi we, obu yaafeerwa omwana we.
okushaasha2 [okushaasha] g. Okureeba obutuzi, hataine owaabureebire.
 Mube murekire, owaashaasha obutuzi abanze aiheho obw'omuzizo.
 okushaashwa
okushaashaanya [okushaashaanya] g. 1) Okugabira buri omwe.
 Bakashaashaanya sente omu kyaro kyona. 2) Okubuzya amakuru.
okushaaya [okushaaya] g. Okukwatira omu byondo, nk'omu rufunjo, ebigyere
 bikaburirayo. Ente zikashaaya omu byondo.
 okushaayisa, okushaayira, okushaayuura
okushaayaaya [okushaayaaya] g. 1) Okutoora oku n'oku, otaine bushutamo.
 Naatsiiba naashaayaaya ahabw'abaana be. 2) Okweshanja omu rubuga nari
 omu mwanya gw'okuziniramu. Omuzini rugambwa yaayeshaayaaya omu rubuga,
 kushemeza abagyenyi.
 okushaayaayira
okushaayuura1 [okushaayuura] g. Okurya noogambisa akanwa. Okurya
 nooshaayuura, ti kirungi. gyer: OKUCAKUZA.
okushaayuura2 [okushaayuura] g. Okwiha omuntu nari ekintu omu byondo.
 Aboojo baaza kushaayuura ente omu byondo. reb: OKUSHAAGUURA
okushaba [okushaba] g. RT: okusaba. 1) Okugambira omuntu ngu akuhe
 ekintu. Akatushaba eby'okurya twabimuha. 2) Okweshengyereza Ruhanga.
 Baaza aha iramizo kushaba. fum: Oshaba aheebwa. Kushaba oshabire, nigo
 mainaro.
 okushabiiriza, okushabwa, okushabira, okushabisa
okushabagarika [okushabagarika] g. Okukoresa obwira ngu okaaheza
 butakiizire. Ku yainuka, yaashabagarika kuteeka kyakiro.
 okushabagarikira, okushabagarikisa
okushabagiriza [okushabagiriza] g. Okukora ekintu noorahukiiriza
 jubajuba, kikaremwa kubonera. Yaayozya emyenda naashabagiriza,
 tiyaayera.
okushabagiza [okushabagiza] g. Okukora ekintu ky'ahonaaho, kitari
 ky'okuhangaara. Ashabagire enju omu izooba rimwe, yaagimara.
okushabagurika [okushabagurika] g. Okuteera eshabari nk'okw'enseenene
 zaaba ziri omu kisisi. Naahurira enseenene nizishabagurika omu kisisi.
okushabarara [okushabarara] g. Okugambira omu iraka ry'ahaiguru, ngu
 bakureebe. Omushaija yaashabarara omu bugyenyi, boona baamureeba.
 okushabararira, okushabararisa
okushabika [okushabika] g. 1) Okuta eby'okurya nk'eseenene omu maizi
 n'amooya gaazo okaziteeka ngu zitasiisikara. Yaashabika eseenene ze.
 reb: OKUSHABURA 2) Okuteeka enshabiko, orikwenda kujaburira omwana nari
 omurwaire. Yaashabika ebishaka by'okujaburira omwana.
 okushabikisa, okushabikwa, okushabikira
okushabura [okushabura] g. reb: OKUSHABIKA 1) koz: NK.
okushaganyuka [okushaganyuka] g. Okushemererwa omu magara okureetwa
 okutunga eki waaba nooyenda, waaba waayehweire amatsiko.
okushagara [okushagara] g. Okushendekyeza nari okuhwera omuntu okagyenda
 nawe yaaba naatiina. Obu naaba ninza aha mugyera, niwe yanshagara.
okushagarara [okushagarara] g. Okuheereza omwishiki emihingizo nk'ente,
 embuzi n'ebindi yaaba naaza kushwerwa. Nangwa bakamushagaraza ebintu
 bingi.
okushagarira [okushagarira] g. Okushendekyereza omwishiki mukamuhitsya
 omu maka agu ariyo naaza kushwerwamu. Bakamushagarira obu yaashwerwa.
okushagashaga [okushágashaga] g. reb: OKUSHEGASHEGA km: okushegashega.
okushagatira [okushágatira] g. Okubumbatira nari okwerunda aha kintu
 nainga omuntu. Abaana be nibatsiiba bamushagatiire. km: okuzaagarara.
 okushagatirwa, okushagatiza
okushagika1 [okushágika] g. Okuha omuntu emikono. km: okushamika.
okushagika2 [okushagika] g. Okuteera nari kutsiba eishokye, okaritamu
 enkwanzi. Omugore ku yaabaire naaza kuhingirwa, baamushagika eishokye.
okushahura [okushahura] g. Okujakura ekintu ahonaaho. Yaashahura
 eby'okurya byaitu, yaagyenda.
 okushahurwa, okushahurana, okushahuza
okushaiba [okushaiba] g. Okukanjakanja ekintu nk'enyama waaba noorya.
okushaka [okushaka] g. RT: okusaka. 1) Okukorera nari okuronda
 eby'okurya nk'omu bunaku bw'enjara. Nyina yaaza kushaka eby'okurya,
 takagarukire. 2) Okuza kuronda amakuru. Bamuteire ariyo naashaka
 amakuru baamwata eriisho. fum: Egabo y'enshakano temara njara.
 okushakira, kushakisa
okushakaara [okushakaara] g. Okuta amabaati, amategura, ebireere nari
 obunyaatsi aha mutwe gw'enju. Enju ye, yaatandikire kugishakaara? RT:
 okusakaara.
 okushakaaza, okushakaarira, okushakaarwa gyer: OKUHOOREERA.
okushakamba [okushakamba] g. Okukura munonga kw'ekishaka kikakwatana.
 Ekishaka kikuzire kyashakamba.
okushama1 [okusháma] g. Okubakura ekintu n'obwira. Abaishiki nibashama
 akapiira.
 okushamwa, okushamisa, okushamira
okushama2 [okusháma] g. Okushatura omutsi gw'eshagama n'omusyo, ngu
 harugyemu eshagama eyaaba neereetera omuntu amaani mabi, nari obwabe.
 Ndeetera omusyo ogwo mmushame, obwabe bwamurenga.
 okushamwa, okushamira, okushamisa
okushamaara [okushamaara] g. Okureeba ekintu okamara omwanya mwingi
 nookitangaarira. Yaaza aha kishaaha kushamaarira enyonyi. RT:
 okusamaalira.
 okushamaarira, okushamaaza, okushamaarirwa
okushamata [okushamata] g. Okukwata ebintu bingi omu ngaro omurundi gumwe.
 Yaaba ashamatsire eby'okurya bingi, baabimwaka.
 okushamatwa, okushamatisa, okushamatira
okushamba1 [okushamba] g. Okuteera omuntu nari ekindi kintu kyona
 nk'omupiira, n'ebigyere. Omwana naakunda kushamba omupiira. RT:
 okusamba.
 okushambashamba, okushambisa, okushambira, okushambwa reb:
 OKUSIMURA
okushamba2 [okushâmba] g. 1) Okugira obukambwe. Abaana be boona bashambire
 tokaababaasa. 2) Okwoma munonga kw'ekintu, kikahweramu kimwe amaizi.
 Ebireere byateerwa omushana byashamba.
 okushambya, okushambisa, okushambira
okushambaguza [okushambaguza] g. Okurekyera emikono n'amaguru waaba
 noorwanisa okukwatsire. Ku baamukwata kumukoma yaashambaguza.
okushambaitukana [okushambaitukana] g. Okushambana kw'omuntu na buri
 omwe ou yaabona. Omukazi we akangana ahabw'okushambaitukana kwingi kwa
 iba.
 okushambaitukanisa, okushambaitukanira
okushambana [okushâmbana] g. Okuteerana n'omukazi nari n'omushaija
 otari waawe. Bakamukwata naashambana, baamuteera amabaare.
 okushambanisa, okushambanira
okushambashamba [okushambashamba] g. Okuronda rwekwatso. Obu waareeba
 yaashambashamba, entongane ziri haihi kuza ahaiguru.
okushambirira1 [okushambirira] g. Okurondaronda otuku waaba ori aha bwira
 omu mwanya ogu zitarimu. Baana 'mwe muze kushambirira otuku, tukaabona
 eky'okuteekyesa kyamushana.
okushambirira2 [okushambirira] g. Okukaza omuntu ahabw'ekiniga. Ku
 amugambireho, yaamushambirira, yairukanga atarikureeba nyima. koz: KI.
okushambuura [okushambuura] g. km: okusheenya, okuriituura.
 1) Okushumuuruura ekintu ekikomire. Niwe yaashambuura omushenga gwe.
 Ija onshambuure eri ishokye. 2) Okwiha amabaati nari obunyaatsi aha
 nju. Niwe yaashambuura akaju k'omukaikuru.
 okushambuuruka, okushambuurwa, okushambuuza
okushambuza [okushâmbuza] g. Okukuza ebyara n'eishokye, bikaba
 biraingwa. Abamwe nibanga kucwa enono zaabo, zishambuza, ngu
 n'omuhango.
okushamika [okushamika] g. Okutwereera omuntu yaaba aine eki arikukora.
 Tukamushamika aha mbaga ye. km: okushagika.
 okushamikana, okushamikisa, okushamikira
okushamura [okushamura] g. Okurya ak'okurya kakye, okaremwa kuhaaga. Ishe-
 bo takashamwire.
 okushamurisa, okushamurwa, okushamurira
okushana [okushana] g. reb: OKUSHANUURA koz: KI. km: okushanuura.
okushanda [okushanda] g. Okurya eby'okurya okeeremerwa. Baaza omu
 bugyenyi baashanda.
okushandaara1 [okushándaara] g. Okuturika nari okubaruka kw'ekintu,
 ebyaba biri omunda bikashohora. Enyungu ye yaashandaara, obushera bwona
 bwayatika.
 okushandaaza reb: OKWABA 2
okushandaara2 [okushándaara] g. Okugamba kw'entuuha. Entuuha
 yaashandaara omu kasheeshe.
 okushandaarira
okushandaga [okushandaga] g. Okushara omubiri gw'omuntu, okasiigaho
 omubazi gw'okutangiza endwara nari oburogo. Yaamushandaga ngu akaakira
 ebitsya ebirikumushaasha. RT: okusandaga.
 okushandagwa, okushandagisa, okushandagira
okushandaguza [okushandaguza] g. Okutaataanisa ebintu ebirunzirwe hamwe
 n'engaro nari n'ebigyere. Abaana be baashandaguza oburo bwangye.
 okushandagurisa, okushandaguzibwa
okushandaiga [okushandaiga] g. 1) Okutega ebinyonyi nookoresa
 orushandaigo. Omuhiigi yaashandaiga enkyakaara, yaagiita. 2) Okukugira
 omukyeeka n'orushandaigo. Taata ariyo naashandaiga omukyeeka, ngu
 gutarahuka kushamburuka.
 okushandaigira, okushandaigisa, okushandaigwa
okushandika [okushandika] g. Okuta ebinyaatsi omu njogyera y'embwa ngu
 etagamba ebikooko bikahunga. Twatsiga naashandika enjogyera y'embwa ye
 twaija.
okushanduura [okushanduura] g. Okucumitisa nari okukwatisa ekiti
 ky'enshando. Waateganisa omugurusi naakushanduura.
okushanga [okushanga] g. 1) Okuhika ahantu, eki waaba nooyenda kiriho.
 Yaashanga ntakagyenzire. 2) Okuza ahu ekintu kiri. Nshanga owangye
 tugaaniire. 3) Okuhika ahantu bwanyima y'ekintu kubaho. Yaashanga
 twamazire kurya.
 okushangwa, okushangisa
okushangura [okushangura] g. Okusiimuura ebintu ebyaba
 bitarikwetaagwa. Yaasangura orubaaho.
 okushanguza, okushangurwa, okushangurira
okushanguruka [okushánguruka] g. Okwerundaanira hamwe kw'ebintu. Abantu
 baashanguruka kureeba omukama.
okushanguruza [okushánguruza] g. Okurundaana ebintu okabita omu mwanya
 gumwe. Twatsigaho enku zaitu, yaija yaazishanguruza.
okushangwa [okushangwa] g. 1) Okuba nk'oku ori. Akashangwa yaabiibire
 ow'abandi. 2) Okuba ori ahantu. Nooshangwa nkahi? reb: OKUGABWA
okushanja [okushânja] g. Okwanjara ebintu ebyaba birunzire hamwe
 nk'oburo, omwani, n'ebindi namunonga ebirikuza kwanikwa. Banza oshanje
 obwo buro, obone kwija.
okushanjuura [okushanjuura] g. 1) Okuhangusya oburaingwa nari obuhango
 bw'ekintu. Yaashanjuura empare ye ebaire etakimuhika. 2) Okutematema
 enyama waaheza kwihaho oruhu. Ku twaherize kwaturira aha nda,
 twatandika kushanjuura ebyenda omu miteeko.
okushankara [okushánkara] g. Okweya embuga y'ente. Omuhima ariyo
 naashankara omunyaga. koz: Abahima.
okushankura [okushankura] g. Okwomesa ekintu kikahinduka erangi,
 kikaguma. Omukazi ayanikire obutuzi, bwashankura.
okushanshabura [okushanshabura] g. 1) Okuherebura omuntu, okamumarirayo.
 Yaashanshabura nyinazaara, abantu boona baakwata aha munwa.
 2) Okutaanyaguza ekintu. Omupiira ogu yaazinga naagushanshabura.
 okushanshaburwa
okushanuura [okushánuura] g. km: okushana. 1) Okugaruka omu kintu
 ekikuzire okakikora busya, nk'entemere efumukire kugirukiraho entango.
 Omukaikuru ariyo naashanuura ekiibo kye kikuzire. 2) Okukugira ekiibo
 nari omukyeeka. Omukazi yaasiiba naashanuura ekiibo kye.
 okushanuurwa, okushanuuza, okushanuurira gyer: OKUSHERUURA.
okushanyarara [okushanyarara] g. reb: OKUSHARARA
okushara1 [okushára] g. RT: okusara. 1) Okucwa ekintu omu bicweka
 nookoresa ekintu ky'obwogi. Enyama yaagisharisa omutsyo. 2) Okucwa
 orubanja. Baamusharira orubanja rw'okufa. 3) Okutuubya omuhendo
 gw'ebintu. Omuhendo gwa shukaari baagushara, twahiirwa. 4) Okutoora
 omuhanda gutari gwa buriijo nari ogwa haihi. gut: 'Okushara aha kutu:
 Okwiruka munonga.'. Twasharira aha obu twaba nituzayo.
okushara2 [okushara] g. Okugwa eiraro. Yaarwara omutwe yaashara.
okushara3 [okushara] g. Okworeka obumanyiso bw'okwenda kwema
 kw'enyamaishwa nk'ente. Ente ku eraashare mugirondere enimi.
okusharabaga [okusharabaga] g. Okukora ekintu binkwatiire ki kikabura
 kuhama. Enju yagisharabaga.
okusharabamba [okusharabamba] g. Okutemba ekintu kyemereire nk'omuti,
 orusiika, n'ebindi. Omwojo yaasharabamba ekifenensi kucwa ebijuma.
okusharamu [okusharamu] g. Okucwamu nari okwihamu eky'okukora nari
 eky'okukuratira. Yaasharamu kutaaha owaabo.
 okushariramu
okusharara [okusharara] g. Okugangaara kw'ekicweka ky'omubiri
 ahabw'eshagama kutagyenda kurungi. Nikibaho nk'omuntu yaashutama
 munonga nari yaabyama kubi. Okuguru kwangye kwasharara. reb:
 OKUSHANYARARA RT: okusarara.
okushariiriza1 [okushariiriza] g. Okukora munonga kureeba ngu eki waaba
 nooyenda waakibona. Akashariiriza munonga, yaayombeka enju.
okushariiriza2 [okusháriiriza] g. Okugwera orubaju omu kucwa orubanja.
 Orubanja orwo nkaba ninza kurusinga kwonka omuramuzi yaanshariiriza.
okushariiriza3 [okusháriiriza] g. Okwetantara okuraba ahantu
 ahabw'enshonga nanka. Ninkushaba ku oshariiriza ngu titwaraba omu
 kyanga ekyo hakira kubamu abazigu.
okusharira [okusharira] g. Okutuubya amashansha, ebigogo, ebireere,
 n'ebindi aha mitumba ngu ekure gye. Yaasiiba naasharira orutookye rwe.
 RT: okusalira. gyer: OKUHABURIRA.
okushariza [okushariza] g. Okutaaguka kw'ekyara kikataaha omu nyama. Yaaba
 naahinga, ekyara kye kyashariza.
okusharuka [okusháruka] g. Okuguza ekintu aha muhendo gw'ahansi y'ogu
 okiguriireho.
okushashaamwa* [okushashaamwa] g. Okunurirwa kw'omukazi reero akahurirwa
 nk'orikurira nari kushaasha yaaba naateerana n'omushaija.
okushashaanuka [okushashaanuka] g. 1) Okushemererwa munonga okahurira
 waananuka. Bakareeba nyina baashashaanuka. 2) Okuzinguruka.
okushashaanura [okushashaanura] g. Okukubuurura nari okuzingurura ekintu
 ekyaba kyekubire. Mushashaanure ekirago ekyo twanikyeho muhogo. gyer:
 OKUJANJAMURA.
okushashaguza [okusháshaguza] g. 1) Okuruka ekintu nk'ekiibo, omukyeeka
 n'ebindi binkwatiire ki. Yaashashaguza ekiibo, ngu kirahukye kuhwa.
 2) Okusherebuza omu bintu byomire. Embuzi niyo yaaba neeshashaguza omu
 rutookye.
okushashahara [okushashahara] g. Okwoma kw'ekintu, kikahwamu ensha.
 Ebinyaatsi byomire byashashahara.
okushashanga [okushashanga] g. Okuhondahonda ekintu okakicwa esingo.
 Baashashanga omutwe gw'ente barikuza kuguteeka.
 okushashangwa, okushashangira, okushashangisa, okushashanguka
okushashura [okushashura] g. reb: OKWIHURA2
okushatuka [okushátuka] g. Okwatika nari okwaba kw'ekintu kikarugamu
 ebicweka. Ekiti kyashatuka kyonka ahabw'omushana mwingi.
 okushatukira, okushaturwa, okushatura, okushatuza
okushatura [okushátura] g. Okubaganisamu ekintu embari zirengire ahari
 emwe kuruga aha mutwe kuza aha kibunu. Yaashatura ebiti bibisi ngu
 nyina abe nibyo yaateekyesa.
 okushatuza, okushaturira, okushaturwa gyer: OKWASA.
okusheba [okusheba] g. Okuha omuntu ekihembo nari akasiimo ahabw'eki
 yaakora. Akakora gye omu kibiina baamusheba. koz: KI.
okushebeeka [okushebeeka] g. reb: OKUSHEMEEKA km: okushemeeka.
okushebeya [okushebeya] g. Okureebeka gye kw'ebimera. Enjura egwire,
 orutookye rwashebeya. gyer: OKUBENGYEYA.
okushebuka [okushébuka] g. Okutooka nari okugina kw'ekimera. Omuti gwangye
 gw'omuyembe, guriyo nigushebuka. gyer: OKUSIBUKA. km: okusibuka.
okusheega1 [okusheega] g. Okushabiiriza abantu ebintu ebi otaine
 nk'esente, eby'okurya, n'ebindi. Yaaza kutsiiba naasheeguuza omu
 rurembo. fum: Omusheegi ayanga ondiijo.
 okusheegyera, kusheeguuza
okusheega2 [okusheega] g. Okukora ekintu omu muringo gutari gwa butoosha.
 Manya twasheega twabateera ebigoba munaana.
okusheega3 [okusheega] g. Okugira obukambwe bwingi, okatiinwa munonga.
 Abashuma bakashanga asheegire n'omuhoro, bairuka.
 okusheegyera, kusheegyesa reb: OKUKUURIIMA
okusheeguriza [okusheeguriza] g. Okutsibura ebitungwa omu mwanya ogu
 byaba bitsibikirwemu, okabita omu gundi oguriho obunyaatsi busya. Muze
 kusheeguriza embuzi, ahi zaaba ziri obunyaatsi bwahwaho. reb:
 OKUNYUNGURIRA
okusheemuura [okusheemuura] g. Okunia kw'ente, obwo erikushohoza amasha
 maingi. Ente ye, niyo yaasheemuura omu kibuga.
okusheenya [okushéénya] g. RT: okuseenya. km: okuriituura, okushambuura.
 1) Okushaakumba, okurundaana nari okuronda enku. Mwirooko muze
 kusheenya enku z'okuteekyesa kyakiro. 2) Okuhirika, okuteera nari
 okushambuura ekintu nk'enju. Bakatsiga baasheenya enju, n'ebikondo
 baabiguza. 3) Okwomera aha muti bwemi. Omwani gukateerwa orubaare
 gwasheenya, gwaba oruhiira. fum: Osheenyeirwe Ruhanga, tacaakumba.
 okusheenyera, okusheenywa, okusheenyagura, okusheenyesa, okusheenyuka
okusheesha1 [okusheesha] g. Okushohoza enkari. Omwana we naasheesha
 aha kitanda. RT: okuseesa.
 okusheeshera gyer: OKUNYAARA.
okusheesha2 [okusheesha] g. Okutagurikana kw'obwire nari okujuguta
 kw'omushekye. Baija bwaruga kusheesha. fum: Owaakutwara nyekiro,
 omusiima bwasheesha.
 okusheeshesa
okusheesha3 [okusheesha] g. Okushuka ekintu. Yaasheesha esaano ye
 ahansi.
okusheesha4 [okusheesha] g. Okumera kw'ekintu omu bwingi. Omubiri
 gwona gwasheesha oruhere.
okusheesheka [okusheesheka] g. Okwatika kw'ekintu ahabw'okwijura
 munonga. Amaizi gariyo nigasheesheka. RT: okuseeseka.
okusheeshuuka [okusheeshuuka] g. Okworoba kw'eitaka eri orikuteera
 ebitsinde bikarahuka kurugaho juba. Ahingire ebicoori omu itaka
 ririkusheeshuuka.
okusheeshuura [okusheeshuura] g. Okugamba amazima goona hatariho
 kutsintsina, nari okuta enshonga aha mushana. Yaasheeshuura ku niwe
 yaibire esaati ya iba.
okusheeyeeya [okusheeyeeya] g. Okugyenda mpora n'obusingye nari
 obuhango. Obugomokye nibwo burikutuma yaagyenda naasheeyeeya.
okushegashega [okushegashega] g. Okutoora oku n'oku oine eki orikuronda
 nk'enkoko yaaba neeronda omwanya gw'okuteeramu amahuri. Omukazi ku
 yaakwatsirwe ebisha, yaatandika kushegashega arikuza kuzaara. Abagyenyi
 ku baizire yaatandika kushegashega.
okushegura [okushégura] g. Okukwata omukyeeka nari emyenda okagita aha
 kitanda kukora nk'omushego. Yaashegura omwana we, ngu atahendeka
 ebitsya.
 okusheguza
okushegyeza [okushegyeza] g. 1) Okuguma nooza aha muntu nari omu
 mwanya ogu otarikwendwamu. Embwa twagibinga yaaguma neeshegyeza neija.
 2) Okugyenda mpora ori nk'otandami namunonga waaba oine
 ekirikukuteganisa omu maguru nk'ekizimba. Omugurusi naagyenda
 naashegyeza.
okusheka1 [okusheka] g. RT: okuseka. 1) Okushohoza eiraka ririkworeka
 okushemererwa. Ku baamureeba, baasheka. 2) Okushungisa mutaahi waawe.
 Bakamushanga ari omu buremeezi, baatandika kumusheka. fum: Okushohoza
 eiraka munonga n'obufeera, enkobe nto ekashekyeerera ekibira nikitsya.
 Ekibonwa omwe nk'ensheko y'omwereere. Amaino garya embibo, gashekyera
 entabire.
 okushekyera, okushekyerera
okusheka2 [okusheka] g. Okutandika kureeta emiku nari okumera kw'embibo
 nk'oburo, omugusha. Oburo bwe bwatandika kusheka.
okusheka akakwene [okusheka-akakwene] gut. Okuteera omuhira nari
 kushekyera ahaiguru. Bakareeba omushaija asinzire baasheka akakwene.
okushekura [okushékura] g. RT: okusekura. 1) Okuhondahondera ebintu
 nk'oburo omu shekuro n'omuhini. Yaaba naashekura ebinyoobwa, yaayeteera
 omuhini. 2) Okuteera nari okurwana n'omuntu. Yaarwana na mukuru we,
 yaamushekura.
 okushekurana, okushekuza, okushekurwa
okushekyera1 [okushekyera] g. Okucwekyereza, okuhwerekyereza nari
 okushiishagura ekintu. Akakwata amatungo ga ishe, yaagarya mujuuju
 goona yaagashekyera.
 okushekyeza, okushekyerwa
okushekyera2 [okushekyera] g. Okuhinga orikutema itaka kuhika hare,
 otabandize kutemuurura nari kuharagata ebinyaatsi. Yaaza kushekyera
 ekishaka.
 okushekyeza, okushekyerwa
okushemahara [okushemahara] g. Okuhuga okaba nk'omushema.
okushemba [okushemba] g. RT: okusemba. 1) Okushagika mutaahi waawe omu
 bintu ebi arikuba naakora. Bakaba nibamushemba omu buruuru. 2) Okukoma
 nari okushweka ekintu. Ekiteebo yaakishembesa omwenda gwe. 3) Okuba
 nari okwija aha muheru. Omu kibiina niiwe yaashemba.
 okushembwa, okushembesa, okushembera
okushembuka [okushémbuka] g. Okugyenda mporampora. Murekye tushembukye
 tuze kubareeba.
 okushembutsya
okushembura [okushembuura] g. Okuta esaano omu mushaze ngu gusye. Ogu
 muhara niwe arikumanya kushembura gye omuramba. koz: KI.
okushembutsya [okushémbutsya] g. Okutwara ebintu mporampora okabihitsya
 ahu bishemereire kuba nibiza. Yaashembutsya amashaaruura, yaagatwara
 kugahongyera Ruhanga.
okushemeeka [okushemeeka] g. Okwitsya noohaahagira ahabw'okukora
 omurimo gugumire nari kuruha munonga. Bakatuhika nibashemeeka
 ahabw'okutemba orushozi. km: okushebeeka.
okushemera [okushemera] g. RT: okusemera. 1) Okubonera kw'ekintu. Amaizi
 aga gashemeire, ni marungi. 2) Okugira obusingye, otaine
 ekirikukuteganisa. Naashanga boona bashemeire, bari gye.
okushemererwa [okushemererwa] g. Okuhurira gye omu magara ahabw'ekintu
 kirungi ekyakubaho nari eki waareeba. Akashemererwa ahabw'okushwera
 omukazi. RT: okusemererwa. fum: Okushemererwa kwingi okurugwamu
 okurira.
okushemeza [okushémeza] g. RT: okusemeza. 1) Okuboneza nari okucuma ekintu
 nainga omu mwanya. Yaashemeza enju abakwe batakaizire, ngu bashangye
 eboneire. 2) Okushara omuntu barikumuragurira, nka yaaba arwaire
 ebicweka by'omunda. Omukazi we akaremwa kuzaara, baamushemeza.
okushemuuka [okushemuuka] g. Okurabuka okaruga omu butamanya. Akaza
 kwega yaashemuuka.
okushemuura [okushemuura] g. Okwiha omuntu omu butamanya. Abakwe baaba
 bari ebigomba batarikumanya kwevuga, yaabashemuura.
okushenda [okushênda] g. RT: okusenda. 1) Okubinga omukazi kw'omushaija
 nari isheeka kubinga amafura agamuzindukiire. Akagoya oburo bwatota,
 baamushenda. 2) Okwiriza hangahari ekintu. Itaka eryo niinyenda
 orishende aharubaju rirugeho.
 okushendwa
okushendashenda [okushendashenda] g. Okubeihabeiha omuntu ngu akuhe nari
 akore eki orikwenda. Akamushendashenda yaamwihaho omwana we.
 okushendashendwa
okushendekyereza [okushéndekyereza] g. Okushagara omuntu ahu arikuza.
 Obu yaabataayaayira tibaramushendekyereize. koz: KI. fum:
 Okushendekyereza munonga kuzaara akagwe.
 okushendekyerezibwa
okusheneneka [okusheneneka] g. Okugyenda kurungi kw'ekintu nikyetwara.
 Akanywa amaizi aha mushana, yaahurira nigasheneneka aha mumiro.
okushenga [okushenga] g. Okutuura ahatari waanyu.
okushengura [okushengura] g. Okutomera ekintu n'amaani nari okurwana
 n'ekintu. Entaama zaashengurana.
 okushengurana, okushengurwa, okushenguza, okushengurira
okushengyenya [okushengyenya] g. 1) Okutsindika kakye aha kintu kureeba
 yaaba kihami. Yaashengyenya kakye aha nyungu, yaayatika. 2) Okuhinga
 ekintu ngu okaabona omuhanda. Mushengyenye ekibira ekyo, tubone
 ah'okuraba.
okushengyera1 [okushéngyeera] g. Okugura amaarwa. Yaabatwara aha baara
 kubashengyerera, boona baija basinzire. koz: KI.
 okushengyerera
okushengyera2 [okushengyera] g. 1) Okutaayaayira omugabe kuhanuura nawe.
 2) Okwerundaanira hamwe kugira ebi mwahanuura. [ebik: Bakaba
 bataayaayira omugabe baine emitoijo, nk'amaarwa bahanuura nawe ebintu
 bingi bagira ebi baamushaba, nawe agira ebi yaabaragiira kukora.]
okushengyerera [okushengyerera] g. Okuhingirira ekimera orikwita omwata
 omu rubaju. Yaasiiba naashengyerera ebimuri bye.
 okushengyererwa
okushenjagurika [okushenjagurika] g. Okwatagurika kw'ekintu kikarugamu
 obucweka bwingi. Enyungu yaagiteera ahansi, yaashenjagurika.
okushenshebuka [okushenshebuka] g. Okuraba omu bintu bishakambire. Yaija
 naashenshebuka omu kishaka.
okushenshebuza [kushenshebuza] g. Okuraba omu bintu byomire nk'ebishansha
 bikayomba. N'enki ekirikushenshebuza omu rutookye. km: okusherebuza.
okushenshera [okushénshera] g. Okutaaha omunda y'ekindi. Enjoka ku
 yaatureeba, yaashenshera omu mwina.
 okushensheza
okushenya [okushenya] g. Okujunda kw'ebitakuri namunonga omu bunaku
 bw'omushana mwingi. Omusiri gwangye gw'ebitakuri gwona gushenyire.
okushenzya [okushenzya] g. Okuhaka nari kugira enda kw'embwa. Embwa
 eshengize.
okusherebuza [okusherebuza] g. reb: OKUSHENSHEBUZA
okushereka [okushereka] g. RT: okusereka. 1) Okuta ekintu omu mwanya
 gutarikumanywa. Akaza kushereka ebintu, baabimwibaho. 2) Okwanga
 kugamba amazima. Akashereka amazima, yaayanga kugamba ngu omutabani
 niwe yaibire. fum: Ebisherekirwe biriibwa embeba. Ku oshereka obuzaana
 bukwita.
 okusherekwa
okusherembura [okusherembura] g. Okwiriza ekintu omu mwanya ogundi, nari
 okukishembutsyayo.
okusherura [okusherura] g. Okuronda ekintu ekibuzire. Yaaza kusherura
 embuzi ye. RT: okuserra.
 okusherurwa
okusheruura [okusheruura] g. reb: OKUSHANUURA
okusheshembura [okusheshembura] g. Okushambuura ekintu mporampora
 nooyegyendesereza ngu kitasiisikara. Irooko osheshembure ekitenga
 kwonka ebirimu otabyata.
okusheshemukwa [okushéshemukwa] g. Okugira esheshemi, okahurira nooyenda
 kutanaka. Embwa yaamunia* omu maisho, yaasheshemukwa.
okushezya [okushezya] g. Okushambaguza amaguru n'emikono. Omwana naarira
 arikushezya emigyere.
okushigisha [okushígisha] g. 1) Okuteeka obushera. Yaashigisha
 obushera bwarenda. 2) Okuvuruga. Za kushigisha omu mboga zangye
 zitasiriira.
 okushigishisa, okushigishira, okushigishwa
okushiija [okushiija] g. Okuhiisiriza ekikazi kw'ekinyamaishwa ekishaija,
 kyaba nikyenda kukyeemya. Empaya ye neeshiija emyagazi mito.
okushiijuura [okushiijuura] g. Okuhinga ekishaka kigumire munonga kandi
 kitahereerukire kuhingwa. Naashiijuura ekishaka ekimazire emyaka ikumi
 kitakahingirwe.
okushiisha [okushiisha] g. 1) Okugubisa ekintu. Yaashiisa esaati ye.
 2) Okwegyesa omuntu emicwe mibi. Mukuru we niwe yaamushiishire.
 3) Okukora ekintu omu buryo bubi butashemereire. Yaashiisha eby'okurya
 byona twabyata.
 okushiishwa
okushinja [okushînja] g. Okujurira omuntu aha kintu eki orikumanya nari
 eki oineho obuhame. Bakamweta kushinja omu mbuga z'amateeka, yaagamba
 ebishuba.
 okushinjuura
okushinya [okushinya] g. Okuguna nari okukura kubi kw'ekintu. Abeereere
 abo bakashinya ahabw'okuburwa eby'okurya birungi.
okushinyikiriza [okushinyikiriza] g. Okunena amaino, ahabw'obusaasi, nka
 waaba nootangaara, otiinire, nari haaba haine ekyakushaasha omubiri.
 Bamutegiise makaasi efiire, yaashinyikiriza.
okushisha1 [okushísha] g. Okugira amaani marungi nari kugomoka namunonga
 okw'abaana bato. Omwana ogu naija kushisha.
okushisha2 [okushisha] g. Okutandika kureeta emijwegye kw'ebicoori.
 Ebicoori bye biriyo nibishisha.
okushishiza [okushishiza] g. Okutetema ahabw'embeho. Enjura
 yaamuteera, yaija naashishiza. koz: KI.
okushishwa [okushíshwa] g. Okuhurira omubiri gwafuka nari gwarabwamu
 ahonaaho. Ku naareeba ekironda kye naashishwa. koz: KI.
okushoba1 [okushoba] g. Ekintu kuza omu buryo obu kitashemereire kubamu.
 Omwana we hati ashobeire kimwe. RT: okusoba. fum: Nyokozaara ku
 akushobera, oshobera omuhara. ekis: Ekishaakuzo: Enkwazi za mukaishaza
 ku ishoba tiishobooroka. Ekiito: Eshagama omu mate.
okushoba2 [okushoba] g. Okukiraho aha kindi kakye kakye. Ente ze
 nizishoba omuri igana. reb: OKUSHOOBA 2
okushobangirirwa [okushobangirirwa] g. Okushoberwa, okaremwa kucwamu
 eky'okukora. Embuzi ze zoona zaabura, yaashobangirirwa.
okushobenkana [okushobenkana] g. Okwekomenkana kw'ebintu nk'emigoyi.
 Ehuuzi yaashobenkana, tindikubaasa kugishambuura.
okushoberwa [okushoberwa] g. Okugira enaku, okabura eky'okukora.
 Bakamugira ngu omuhara aine enda, yaashoberwa. RT: okusoberwa.
okushoboorokyerwa [okushoboorokyerwa] g. Okukyenga nari okwetegyereza
 ekintu. Hati yaashoboorokyerwa nk'oku araakitwaze.
okushoboorora [okushoboorora] g. RT: okusoborra. 1) Okugamba aha kintu
 reero buri omwe akakimanya kurungi. Akamushoboororera ekibaro
 yaakikwata. 2) Okutereeza ekintu ekyaba kirimu enshobi nari kikiikami.
 Ishezaara niwe yaabashobooroire. 2) Okushoronzya enshonga
 z'ekiteekateeko ondiijo akabaasa kukimanya.
 okushoboororwa
okushobya [okushobya] g. Okukora eki waaba otagyendereire kukora, nari
 kukora ekintu ekitari omu buteeka. Mbwenu torikureeba ngu waashobya?
 RT: okusobya.
 okushobeza
okushoga [okushoga] g. Okwana ebijuma bingi kw'ekimera. Emiyembe ye
 yoona eshogire.
okushogoita [okushogoita] g. Okucumita ekiso omu maraka g'ekintu
 ekirikurasya, ngu kife juba. Ente ku egumire neeshambaguza,
 baagishogoita.
 okushogoitira, okushogoitisa, okushogoitwa
okushogongora [okushogongora] g. Okushohoza enaama nari buri kimwe kyona
 ekigambirwe. Naashanga naashogongora amakuru goona agu tugambire
okushogongyera [okushogóngyera] g. Okwongyera amaani omu kintu. Omukama
 yaashogongyera omwiru we.
okushogora [okushogora] g. Okucwa emishoga nk'ey'ebihimba aha kiti kyabyo.
 Shogora ebyo bihimba obite omu kiteebo.
 okushogorwa, okushogorera, okushogoza, okushogoresa
okushogosha [okushogosha] g. 1) Omugoye kuhwa amaani, gukooroba.
 Omugoyi gwe gwashogosha. 2) Omuntu kuburwa amaani, nka yaaba aruhire
 nari arwaire. Nimpurira naashogosha amagara goona.
okushogoya [okushógoya] g. Okuhitsya emyaka y'obutsigazi nari y'obwishiki,
 omuntu akatandika kugira obumanyiso bw'obushaija nainga obukazi.
 Omutsigazi ogwo mumutwarize gye, atandikire kushogoya nikyo
 kirikumuteera eishaija.
okushoha1 [okushoha] g. Okujuba nari okukwata eby'enyanja. Baagyenda
 kushoha eby'enyanja. RT: okusoha.
okushoha2 [okushoha] g. Okuzimba amagosi. Ogwo mushaija akashoha. koz:
 KI. km: okushuha.
okushohoka [okushohoka] g. Okubura kw'amatungo. Ente zangye tindikumanya
 ahu zishohokiire.
okushohoorora [okushohoorora] g. Okunyurura ekintu kuruga omunda
 y'ekindi. Oruba rw'enku oru yaatsigire aha waabo, akashanga
 barushohoreire.
okushohora [okushohora] g. 1) Okuruga omunda y'ekintu nk'enju, okaza
 aheeru. Baitu omwana yaashohoire n'obu mumubuuza, ogwo omu kasheeshe.
 2) Okubyara embibo y'okubanza omu mwaka. Nangwa oburo bwe akabushohora
 kare. 3) Okuheza emishomo. Omuhara naaza kushohora omwaka ogwo.
 4) Okumara kuteera ekitabo kikaza omu myanya ahu abantu barikuguramu.
 Ekitabo kye nikiza kushohora okwezi okurikwija.
 okushohorera, okushohoza
okushoka [okushoka] g. 1) Okutsimba ekintu omu bindi. Ebitakuri
 baabishoka omu kiteebo. 2) Okugyema omuntu eki atarikwenda. Reka
 kubinshoka ninza kubyata. 3) Okuhatika omuntu ebigambo. Reka kunshoka
 ebigambo omu kanwa. gyer: OKUHATIIRA.
okushokonkora [okushokonkora] g. Okushokoora ekintu. Enkoko zibingye
 ziriyo nizishokonkora akadeeya k'oburo.
okushokoora [okushokoora] g. Okwiha ebintu ebiri omunda y'ekintu
 okakitsiga kiri ekishankara. Yaashokoora eky'enyanja, yaakitsiga kiri
 amagufa.
okushokoza [okushókoza] g. Okushunshura eishokye ringi orikurigarura
 ahaiguru, noorinanuura. Yaaza kushokoza eishokye.
okushoma1 [okushoma] g. RT: okusoma. 1) Okwega ekintu. Naashoma omu
 kibiina kya kashatu. 2) Okureeba ebihandiiko, okeetegyereza amakuru
 gaabyo. Aine naashoma empapura z'amahurire. 3) Okuza omu iramizo
 kushaba. Yaaza omu iramizo kushoma.
 okushomera, okushomesa
okushoma2 [okushoma] g. Okunywa kakye aha kintu. Yampa amaarwa
 naashomaho. koz: KI. fum: Omushomi w'obushera niwe akuha orugyero.
okushoma3 [okushoma] g. Okunywegyera omuntu aha minwa. Mpa otunwa
 nshomeho.
okushomankura [okushomankura] g. 1) Okurya ekintu jubajuba
 nk'orikukiiba. Yaija, yaashomankura eby'okurya, yaatumariraho.
 2) Okurya ekintu majuuju nk'esente nari ekindi kintu nk'eky'ekitongore.
 Naakunda kushomankura esente z'abandi.
okushomba [okushômba] g. Okutwara ebintu bingi kuruga omu mwanya gumwe
 kuza omu gundi. Yaija, yaashomba ebintu bye byona, yaagyenda. RT:
 okusomba.
 okushombesa, okushombwa, okushomboora, okushombera
okushomboora [okushómboora] g. Okutwara ebintu nootwara kimwe kimwe
 bwesherekye. Atakangaine, akabanza yaashomboora emyenda ye yoona
 y'emihingiro.
okushomeereza [okushomeereza] g. Okushoma aha by'okunywa noorya
 eby'okurya bigumire nari okuriisa eby'okurya eky'okunywa, omu mwanya
 gw'emboga. Taata naakunda kurya naashomeereza. fum: Orikushomeereza
 ayorobereza orikunyaata.
okushomera [okushomera] g. Okujuma omuntu okamugambira ebirikumukwataho
 byona. Akamwoneseza, yaamushomera.
okushomesa [okushomesa] g. RT: okusomesa. 1) Okuheera abaana ebishare
 by'eishomero. Abaana be boona akabashomesa, baamara. 2) Okwegyesa
 abaana omu kibiina. Twatsiga atakagiire kushomesa.
 okushomeseza, okushomesibwa gyer: OKWEGYESA.
okushona [okushona] g. RT: okusona. 1) Okutsiba aha munwa gw'ekintu
 ekiijwire munonga ngu ebirimu bitaatika. Egutiya baagishonesa emigoyi.
 2) Okukwatanisa nari kuteerana orikubaziiza ehuuzi. Maawe Nyaiteera
 naamanya kushona ebitambaara.
okushonda1 [okushonda] g. Okucokora ekintu kw'ekinyonyi. Baazayo, enkoko
 yaamushonda.
 okushondesa, okushondera
okushonda2 [okushonda] g. Okurundana ebintu nari sente ngu muhitsye
 omuhendo ogurikwetengwa. Baashonda sente z'okumutwarira omu irwariro.
 RT: okusonda.
 okushondashonda, okushondera, okushondesa
okushondeka [okushondeka] g. Okugaya ekintu, nookigarura ahansi. Ogwo
 mukazi, naakira kushondeka abashaija b'ekyo kyaro.
okushongoka [okushongoka] g. Okugira obwengye bwingi nari oburyo.
 Omwana we ashongokire.
okushongora [okushongora] g. Okubaija ekiti okatsigaho omuheru mukye
 ogurikubaasa kucumita. Omugurusi yaashongora orubango rw'okucumitsa
 enyamaishwa. RT: okusongora. fum: Ezibanshongorera tizimbamba.
 okushongoza, okushongorera, okushongorwa
okushongyera [okushongyera] g. 1) Okukora ekintu nooyegarukamu,
 nk'okuteera engoma. Hakabanza kugamba engoma enkye, haakurataho empango
 zirikuzishongyera. 2) Okwongyera amaani omu kintu.
 okushongyeza, okushongyerwa
okushononoka [okushónonoka] g. Okwitururuka nari okutoonyooka kw'ekintu
 nk'obwoki, amaizi, n'ebindi. Obwoki bwanshononokyera.
 okushononokyera
okushonshoma [okushonshoma] g. Okurya nari okunywa noorahukiiriza kandi
 noohuruutura. Enkoko yaashonshoma enjoka.
 okushonshomera
okushonshoreka [okushónshoreka] g. Okutaasya ekintu omunda y'ekindi nka
 waaba nookishereka. Yaashanga ekitabo kye kishonshorekire omu mwina
 gw'embeba.
okushooba1 [okushooba] g. Okugyenda mpora otarikuhurirwa mitsindo.
 Omushuma akataaha omu nju naashooba, tihaine owaamuhuriire. RT:
 okusooba.
 okushoobooka
okushooba2 [okushooba] g. reb: OKUSHOBA 2 koz: NK.
okushookoza [okushóókoza] g. Okugyenda kw'omuntu naakondakonda ainami,
 nka yaaba ari muraingwa munonga. Naagyenda naashookoza.
okushoora [okushoora] g. koz: KI. 1) Okuteera enteenyu. 2) (Eby'obuhingi)
 okubyara omukamba gumwe hari na hanu omu musiri gw'ebihingwa.
okushoorera [okushoorera] g. reb: OKWOMBERA 1) koz: NK.
okushora1 [okushora] g. Okwesha omuzaano gw'enshoro. Yaaza kushora,
 baamusinga.
okushora2 [okushora] g. Okuha sente ezirikukoresibwa emirimo
 y'eby'entunguuka omu ihanga. Baakwata boona abatakashozire. RT:
 okusora. kom: [< Lug. okusola].
 okushorera, okushoresa
okushoreka [okushoreka] g. 1) Okukoma obwana bw'embuzi n'ekishoreko ngu
 butaza kwona nari kuteganisa zaanyina. Banza oshorekye obwo bwana
 bw'embuzi, obone kwigurira zaanyina. 2) Okugamba ekigambo
 ekirikushaasha. 3) Okushongora orugyezi. Omu kubiba oburo tukira
 kushoreka engyezi ngu turahutsye kugwisa.
okushoreza [okushoreza] g. Okwitsya noogaruza omwitsyo omunda okukira
 munonga waaba orwaire oruhinzi nari haaba hariho obufuki. Naaguma
 naashoreza, arwaire oruhinzi. RT: okusoleza. gyer: OKUFUNIZA.
okushorogota [okushórogota] g. 1) Okutereeza nari okumariiriza ekintu
 eki orikubumba. Omukaikuru ariyo naashorogotera enyungu ye.
 2) Okuharagata aha ntango y'esafuriya. Omwana naashorogota amasoosi omu
 safuriya.
 okushorogoterera
okushorogotorora [okushorogotorora] g. Okwiha ebintu ebiri omu nda
 y'ekindi nari kuboneza ekintu omunda nk'ekisisi, ekyanzi, obwato,
 okutu, n'ebindi. Owaarya empamba, yaagishorogotoroza ekyara kishaija.
 okushorogotoroza
okushoroma [okushoroma] g. RT: okusoroma. 1) Okucwa ebijuma, amababi nari
 ebirabyo aha kimera. Yaaza kushoroma omwani, guhiisize. 2) Okuronda
 eby'okuteeka. Yaaza kushoroma akyerereirwe, takaizire.
 okushoromwa, okushoromera, okushoromesa
okushoronga [okushóronga] g. 1) Okuza omu runyiriri rumwe. Baashoronga
 nibaza kukwata eby'okurya. 2) Okugyenda gye kw'eiraka n'ebigambo omu
 kweshongora. YaOmu kyeshongoro eki yaahimbire ebigambo nibishoronga
 gye.
 okushoronzya
okushoronzya [okushóronzya] g. Okugamba nookurataanisa kurungi ebigambo
 byawe otainemu kubushukana. Yaashoronzya gye ebigambo bye, arikuha
 orubazo.
okushoroora [okushoroora] g. Okucooka ebintu omu bindi. Yaashoroora
 embuzi omu ntaama. RT: okusoroora.
 okushoroorwa, okushoroorera
okushorooza [okushorooza] g. Okurundaana ebintu kuruga omu bantu nari
 omu myanya mingi. 'Twena yaatushoroozamu sente z'okutwara omu bugyenyi.
 RT: okusorooza.
okushororoka [okushororoka] g. Okugororoka kw'ekintu, kikaburamu
 akagondami. Emiti ye akagireeberera gye yoona eshororokire.
okushororonga [okushororonga] g. Okugyenda kw'abantu nari ebintu omu
 runyiriri. Empazi zaashororonga, zaagyenda.
 okushororongyera, okushororongyesa
okushoshoora [okushoshoora] g. Okunyurura ekintu nookiiha omu bindi.
 Yaashoshoora ehuuzi omu saati ye.
 okushoshoorwa, okushoshooza
okushota [okushota] g. Okucucuma nari kuhondahonda enjuma
 nk'ez'ebihimba, nooyenda ngu harugyemu emboga. Yaashota ebihimba
 bitahiire gye, byayanga kunoga.
okushotooka [okushótooka] g. Okugyenda mporampora nka waaba otaine
 maani. Omurwaire yaashotooka yaaza omu irwariro.
 okushotoora gyer: OKUNYIMBANYIMBA.
okushuba [okushúba] g. Okukora ekintu ogundi murundi. Ku oraashube
 kuraba aha, nooreeba.
 okushubiira
okushubagura [okushúbagura] g. Okubeiha munonga nari okutwara orugambo
 omu bicweka bingi. Omwana ogwo naakunda kushubagura.
 okushubaguza
okushubiiriza [okushúbiiriza] g. Okuhoma enju orikuboneza munonga, waaba
 oherize kuhorobeka. Yaatandikire kushubiiriza enju ye.
okushubika [okushubika] g. Okushweka ebicweka by'omubiri n'omwenda, nka
 haaba hariho embeho. Yaaronda eby'okweshubika, byabura. RT: okufubika.
 km: okufubika.
 okushubikwa, okushubikisa
okushubira1 [okushúbira] g. Okugaruka kukora ekintu, nk'eki waaba
 waakozire. Boona ku baamazire kurya, we yaashubira.
okushubira2 [okushúbira] g. Okuzaara omwana wa kabiri. Omukazi we
 araire ashubiire.
okushubuurutsya [okushubúúrutsya] g. Okukora omugyenzo, orikuronda
 oruzaaro, namunonga rwaba rwemereire, orikwenda ngu ogarukye ozaare.
okushubwa [okushúbwa] g. Okufeerwa ekintu eki waaba nooyenda kukora,
 okashanga otakibaasa kukikora nari kukibona. Yaashubwa kureeba ishe.
 RT: okusubwa.
okushubya [okushubya] g. km: okushubiiriza. 1) Okuheza kukama okarekura
 encwamutwe ekonka kakye, okagiihamu, otyo okakama encuro ya kabiri.
 Naakunda kushubya yaaba naakama. 2) Okuteeka omushaze gw'okwengamu
 omuramba. koz: KI.
okushugaana1 [okushúgaana] g. 1) Omuntu kuba atakateeranahoga
 n'omushaija nari n'omukazi weena. Omwishiki akaza kushwerwa
 akishugaine. 2) Okutagira kamogo. Omukazi we ashugaine, torikubaasa
 kumuhurira naayomba n'omuntu.
okushugaana2 [okushúgaana] g. Okugarukwamu amaani waaba otwire orwaire.
 Hati aine obushugaane.
okushugaana3 [okushúgaana] g. Okushakamba kw'eitaka ryaba rimazire
 omwanya mwingi ritahingirwemu. Ahingire oburo omu itaka rishugaine.
okushugurika [okushugurika] g. Okushoberwa. Ebiro ebi nshugurikaine
 ahabw'okuburwa esente.
okushugwitura [okushugwitura] g. Okurabya ekikumu aha itama ry'ondiijo
 nka mwaba mwine ekiniga. Yaabanza yaamushugwitura baabona kurwana.
okushuha [okushuha] g. reb: OKUSHOHA km: okushoha.
okushuka [okushuka] g. 1) Okwiha ebintu omu kintu okabita omu kindi.
 Baamugira ngu niwe arikuza kushuka obushera bw'abagyenyi. 2) Okunaga
 omuntu omu kabi nari omu nshobi. Niwe yaamushukire, akaza kushwerwa.
 3) Okurekyera omupiira omu kizaaniro gwaba gushohoire. Baamuragiira
 kushuka omupiira. 4) Okuha sente omu kibiina. Eriizooba tiyaashuka omu
 kibiina.
 okushukwa, okushukira, okushukisa
okushukyera [okushukyera] g. Okumemeerera ekintu nk'ebimera, n'amaizi.
 Yaashukyera emisiri ye.
 okushukyerera
okushumba [okushumba] g. Okukora nari okutuura ow'abandi nookora emirimo
 y'aha ka, kwonka batarikukushashura. Akaza kushumba omu bakama.
 okushumbira, okushumbisa gyer: OKUPAKASA.
okushumbuusha [okushumbuusha] g. Okuha mutaahi waawe ekintu haaba haine
 ekye, ekiherize kubura nari kufa. Yaamushumbuusha akateebo k'oburo.
 okushumbuushira, okushumbuushana
okushumika [okushúmika] g. Okukomerana ebintu. Akashumika ekireere
 n'omwenda, naayenda kusibika embuzi. RT: okusumika.
 okushumikanisa, okushumikwa
okushumikanisa [okushúmikanisa] g. Okurabanisibwamu kw'emigoye, ehuuzi,
 n'ebindi. Ehuuzi yaayeshumikanisa yaaturema kukomoorora.
okushumuurura [okushumuurura] g. Okwigura nari okukomoorora ekintu. RT:
 okusumurra.
okushuna [okushúna] g. RT: okusuna. 1) Okukwasa ekintu ebyara bibiri
 bishongoize haza okakiimata. Akaba aine ebyara bikuzire, naashuna
 abantu munonga. 2) Okufunduura amabeere kw'omwisiki. Omuhara omukuru
 yaatandikire kushuna amabeere.
 okushunwa, okushunisa
okushunga [okushunga] g. 1) Okugamba kurungi ahari mutaahi
 waaweorikubeiha. Bakaba nibamushunga barikugira ngu aboneire.
 2) Okushekyerera omuntu ori omu buremeezi. 3) Okubeitsaho nari
 kwemerezaho omuntu. Muhara wangye omukuru niwe anshungire, kuri
 naafiire.
 okushungwa, okushungisa
okushungana [okushungana] g. 1) Ebintu kubura kugira akakwate nari
 okushushana. Embwa ze nizishungana. 2) Okureebana kw'ebintu bibiri nari
 okwema omu mbari zirikureebana. Amaka gaabo gashungaine, nibahurirana.
okushungirika [okushúngirika] g. Okuta ekintu ahantu ahu kirikubaasa
 kusiisikara. Ebintu akabishungirika aha ibaraza, enjura yaabiteereraho.
okushungisa [okushungisa] g. 1) Okwesiimirana omuntu nari okumuteerera
 enaku, yaaba ari omu buremeezi. Bakashungisa omushuma, yaayefuuza.
 2) Okubonabonesa nari kuzongooza omuntu. Endwara emushungiise munonga.
okushungura [okushungura] g. Okuta oburo nari ekintu kyona aha rugari,
 entaara, nainga akatimba okaguma nookitengyesa orikwenda ngu oihemu
 ebibi, osigaze ebirungi. Entaara yangye niyo yaakoresa arikushungura
 oburo.
 okushungurwa gyer: OKWERA.
okushungushura [okushungushura] g. Okwemereza omunwa ahabw'ekiniga.
 Naamugambaho, yaashungushura omunwa.
okushungyera [okushúngyera] g. Okuzeereera kw'ekicu ky'enjura yaaba
 neeyenda kugwa. Obu waareeba ebicu byashungyera ahaiguru, mwanure
 oburo.
okushunika [okushunika] g. 1) Okwohereza enyamaishwa nari omuntu ahantu
 ngu agyende wenka. Yaafa kushunika omwana ngu aze kureeta omuriro.
 2) Okutsindika ekintu n'amaani kikaruga omu mwanya ogu kirimu kikaza
 omu gundi. Yaafa kunshunika, naagwa ahansi.
okushunira [okushúnira] g. Okucwa nari okushara amababi agakuzire kuruga
 aha kihingwa kwenda ngu kyane munonga. Yaatsiiba naashunira omwani gwe,
 ngu gwere kurungi.
okushunshura [okushúnshura] g. Okushookoza. Yaashunshura gye eishokye
 rye. koz: KI.
okushura [okushúra] g. 1) Okuhurira noyenda ekintu ngu kibeho, nari
 okutengyera omuntu ekintu ngu kimubeho. Akamushurira, yaazaara
 omwishiki. 2) Okumanyisa okwija kubaho kw'ekintu omu biro by'omumaisho.
 Ekicuro ky'aha riisho eki nikishura ki?
 okushurira
okushurika1 [okushurika] g. 1) Okuruka ekintu nk'ekiibo, noohamya.
 2) Okureega emisi kw'omuntu. Yairuka aha mushana, emisi yaashurika.
okushurika2 [okushurika] g. Okuteera nari okutsibura ekintu
 n'omunyaafu. Yaamushurika omunyaafu omu mugongo, gwazimba.
okushuruguturura [okushuruguturura] g. Okuharagata omunda y'ekintu
 orikwihamu ebirimu. Eriizooba yaasiiba naashuruguturura ebisisi bye.
 okushurugutururwa, okushurugutururisa, okushurugutururira
okushusha [okushusha] g. Ekintu kugira endeebeka nk'ey'ekindi. Omwana ogu
 naashusha ishe. RT: okusisa.
okushushana [okushushana] g. Ekintu kuba nka kitahi kyakyo omu
 ndeebeka nari omu mitwarize. Omwana ogwo naashushana na nyina. RT:
 okusisana.
 okushushana aha kashaka gut. Ekigambo ekikoresibwa kumanyisa ngu ekintu
 nikishushanira kimwe n'ekindi. Nibashushana aha kashaka.
okushushaniriza [okushushaniriza] g. Okugyeragyeranisa ekintu n'ekindi.
 Yaatushushaniriza kusha kwonka nyowe tindikumumanya. RT: okusisaniriza.
 km: okushushanisa.
okushushanisa [okushushanisa] g. reb: OKUSHUSHANIRIZA km:
 okushushaniriza.
okushushura [okushúshura] g. 1) Okuragaza nari kusiimuura oburofa aha
 kintu. Yaashushura aha kigyere enziro ezi enyungu yaamusiiga.
 2) Okuteera ekintu omunyaafu kikarugaho ekikoba. Baamushushura
 omunyaafu omu mugongo, yaajwa eshagama.
 okushushurwa, okushushuza
okushutama [okushútama] g. km: okushitama. 1) Okuta ekibunu ahansi nari
 aha ntebe. Yaashutama omu itaka empare ye yoona yaaguba. 2) Okuza omu
 rukiiko kuhanuura aha nshonga. Baashutama kureeba enshonga ze.
 3) Okurekyera aho kukora ekintu eki otwire nookora nk'okuza aha
 ishomero. Akashutama, takishoma. fum: Okushutama kw'ekikyere nikwo
 kwemerera kwakyo.
 okushutamira, okushutamisa
okushutamirira [okushutamirira] g. Okurindiriza ekintu munonga.
 Twashutamirira eby'okurya byayanga kutsya.
okushutika [okushutika] g. Okushutamisa ekintu nk'aha kitebe nari aha
 mukyeeka. Yaashutika omwana aha kitebe.
 okushutikwa, okushutikisa, okushutikira
okushuubura1 [okushuubura] g. Okugura ekintu aha muhendo gw'ahansi
 okakiguza aha muhendo gw'ahaiguru ahabw'okwenda kutunga enshaagi.
 Akatandika kushuubura akiri muto. RT: okusuubura.
 okushuubuza, okushuuburira
okushuubura2 [okushuubura] g. Okwiha nari kutondora ekintu kuruga omu
 bishushu. Baimukira kushuubura ebicoori. gyer: OKUTONDORA.
okushuuga [okushuuga] g. Okweriisa karungu otarikwenda ngu hagire
 ekyakuraba aha rubaju. Embwa ku ezaire, yaashuuga.
okushuuhuuka [okushuuhuuka] g. Okufuruka omu kyanga nari ihanga ryawe
 okaza omu rindi. Bakashuuhuukira omu mwanya ogundi. RT: okusuuhuuka.
okushuuhuutsya [okushuuhuutsya] g. Okuza ahantu kureeba mutaahi waawe oku
 ari. Yaaza kushuuhuutsya ou bataahiriire ekiro.
okushuuma [okushuuma] g. 1) Okutsirimuka nooza omu ruhanga, orikuruga
 ahantu ahatungaraire nk'orushozi. Twamubugana naashuuma aha kashozi.
 2) Okutuuba nari okukyendeera kw'ekintu. Amaizi gashuumire, hati omu
 mugyera harimu makye.
 okushuumya, okushuumira
okushuura [okushuura] g. Okuguma nooza kureeba omutego nari omuntu nka
 yaaba arwaire nari akuzire munonga. Buriijo baijukuru ba Tirwomwe baija
 kumushuura. RT: okusuura.
 okushuuza, okushuurira
okushuuriza [okushuuriza] g. Okureebera ekintu enyima y'ekindi
 orikuringuriza. Yaaba naashuuriza omu muryango. gyer: OKURINGURIZA.
okushuuruura [okushuuruura] g. Okwiha ebyeshweko aha kintu nari
 okubiikuura. Yaashuuruura ekitanda kye kureeba orimu.
 okushuuruurwa, okushuuruurira, okushuuruurisa
okushuuruurirwa [okushuuruurirwa] g. Okubonekyerwa ekiteekateeko omu
 muringo gw'okutangaaza. Bakashuuruurirwa okwija kw'omujuni.
okushuusha1 [okushuusha] g. Okutema ebinyaatsi bigufu nookoresa
 omuhoro, n'ebindi. Yaaza kushuusha embuga.
okushuusha2 [okushuusha] g. Okurya orikuhuruutura. Yaaba naarya enyama
 naashuusha, nyina yaamujuma.
okushuushuura [okushúúshuura] g. RT: okususura. 1) Okwiha ekishushu aha
 kintu. Nkaabaire ninkunda ebiriibwa bitahaatsire, kwonka ninyeganya
 kubishuushuura. 2) Okuboneza ekishuusha noihaho emisi n'obwoya, waaba
 nooza kukiteeka. Yaateeka ekishuusha atakishuushwire.
okushuya [okushuya] g. Okurwara amashuyo.
okushwaga [okushwaga] g. Okukwata nari okukoresa ekintu omu bwingi.
 Kushwaga emboga. RT: okuswaga.
okushwamirira [okushwamirira] g. Okushamaarira, okureeba nari
 okutangaarira ekintu kumara omwanya. Abaana bato nibakunda kushwamirira
 abantu baaba nibarya. km: okusyamiriza.
 okushwamirirwa
okushwandama [okushwandama] g. Okurya okaiguta.
okushwara [okushwara] g. Okwitwa enshoni waaheza kukora ekintu kibi
 bakakimanya. Ku baamureeba yaashwara. RT: okuswara.
 okushwaza
okushwashuma [okushwashuma] g. Okubuzabuza ebintu bitari byawe
 okabitwara. Akashwashuma esente z'ekibiina, yaazibuzaho.
okushweka [okushweka] g. Okusangira ekintu ngu kitareebeka. Ashangire
 bateeshwekire yaabashweka. RT: okusweka.
 okushwekwa, okushwekuura, okushwekyera, okushwekyesa
okushwekyerera [okushwekyerera] g. Okusherekyerera mutaahi waawe waaba
 nooyenda ngu ebirikumukwataho bitamanywa. Omushomesa akateera omwana,
 baabishwekyerera. RT: okuswekerera.
okushwera [okushwêra] g. 1) Omushaija kuronda omukazi akamutaasya. Ishe
 akamugira ngu aronde omukazi ashwere. 2) Omushaija kuteerana n'omukazi.
 Bakamukwata naashwerera omukazi w'abandi omu kishaka. koz: KI. 3) Okuza
 aha bukwe. fum: Oshwera abuuza.
 okushwerwa, okushwerera, okushweza
okushwererera [okushwérerera] g. Okuheereza omuntu enjugano
 n'okumukorera endiijo migyenzo yaaba naaza kushwera. Ishe niwe
 yaamushwerereire. RT: okuswererera.
okushwiga [okushwíga] g. Okukoma omuhiro aha muheru gw'ekintu, waaba
 nookugira eki waaba nooruka, nk'ekiteebo nari ekitukuru. Yaashwiga
 ekitukuru kye.
 okushwigisa, okushwigira, okushwigwa
okushwijuma [okushwijuma] g. Okukyebera nari kwetegyereza ekintu
 n'obwegyendesereza. Yaashwijuma omwana kureeba baaba baine eki
 baamukora.
 okushwijumwa
okushwita [okushwita] g. 1) Okutwekyerera ekintu. 2) Okugaita nari
 okuteerana hamwe ebintu.
okusiga [okusíga] g. Okuta obujuma bw'ekihingwa omu itaka ngu bumere.
 Yaasiga embibo ya karwenda.
okusigaingana [okusigaingana] g. Okugyenda abamwe basigire abandi nari
 mutari aha rurengo rumwe. Abaana bangye nibasigaingana omu myaka. km:
 okusigaasigana.
okusigura [okusigura] g. Okushendashenda omwishiki ngu omushwere.
 Akasigura muhara w'omushomesa, yaamutwara. RT: okusigura.
 okusigurwa, okusigurira, okusigurisa
okusiguura1 [okusíguura] g. Okwiha embibo nto omu kasiri aku
 zimereiremu, okazitwara omu musiri omuhango ogu ziraakuriremu. Yaaza
 kusiguura embibo y'emiti.
okusiguura2 [okusíguura] g. Okuramya emandwa okaziheereza ebihembo.
 Akarwara munonga yaasharaho kusiguurira emanda, yaabona kukira.
okusiiba1 [okusiiba] g. Okumara omwanya nari eizooba ryona ahantu. Baaza
 kushoma baaba niyo baasiiba. RT: okusiiba.
okusiiba2 [okusiiba] g. Okwefubira ahabw'ekigyendererwa ky'okushaba
 Ruhanga. Abandi bakasiiba, we yaarya. RT: okusiiba.
 okusiiburuka
okusiibakwo [okusiibakwo] g. Okumara eizooba ryona otariire. Eriizooba
 boona baasiibakwo. fum: Tusiibirekwo biri aine eki ayesigire.
okusiibira1 [okusiibira] g. Okurya kyamushana. Eriizooba twasiibira
 enkoko n'omubumba.
okusiibira2 [okusiibira] g. Okutaayaayira omuntu okamumarira eizooba
 ryona. Eriizooba ninyenda kukusiibira.
okusiibuuka [okusiibuuka] g. Okuhwa kw'erangi omu kintu. Esaati yangye
 ku ekuzire, yaasiibuuka.
okusiibuura [okusiibuura] g. 1) Okuragana n'omuntu ou waaba ori nawe.
 Yaasiga yaatusiibuura, yaagyenda. 2) Okukora emigyenzo y'okumara orufu.
 Twasiibuura hati nyenkyakare muhingye.
 okusiibuurwa, okusiibuurana, okusiibuuza
okusiiga [okusiiga] g. Okumaamagiza ekintu kirikukwata, nk'amajuta, aha
 mubiri gw'ekindi. Yaasiiga enju ye erangi.
 okusiigira, okusiigisa, okusiigwa
okusiiga ebyondo [okusiiga ebyondo] gut. 1) Okugamba aha muntu ebintu
 bibi ogyendereire kumushiisha. Akamusiiga ebyondo obu yaagira ngu
 n'omurogi. 2) Enumi nto okutandika kwemya.
okusiigaana [okusiigaana] g. Okwesigainganya. Bakasiigaana kutaha
 amaizi, baaraara batanaabire.
 okutsiigaanisa
okusiigirira [okusiigirira] g. Okugyema ente kwontsya encwamutwe etari
 yaayo. Yaaza kusiigirira ente ye.
okusiika [okusiika] g. Okukaranga eby'okurya n'amajuta. Nyowe
 tindikwenda kurya enyama esiikire. RT: okusiika. kom: [< Lug. kusiika].
 okusiikira, okusiikisa, okusiikwa
okusiikiriza [okusííkiriza] g. Okufunya amatungo n'akacurizo.
okusiima [okusiima] g. Okwebaza omuntu aha bw'ebintu birungi ebi
 akozire. Bakamusiima aha bw'okubahwera. RT: okusiima. fum:
 Eky'okugaburira entasiima, ogaburira ocugura.
 okusiimira, okusiimisa, okusiimwa
okusiimuka [okusiimuka] g. Okuruga omu turo. Tarikwenda kuyomberera omwana
 yaaba abyamire, naija kusiimuka atuteganise. reb: OKUSISIIMUKA RT:
 okusisiimuka.
okusiimuura [okusiimuura] g. Okuragaza oburofa nari erangi aha kintu.
 Yaasiimuura aha ntebe arikuza kushutama. koz: KI. RT: okusiimuura.
 okusiimuurwa, okusiimuurira, okusiimuurisa
okusiisibanisa [okusiisibanisa] g. reb: OKUSIISIBANYA
okusiisibanya [okusiisibanya] g. 1) Okuragaza enziro aha kintu n'otwizi
 tukye tutarikumara. Siisibanya ogwo mwana aha maisho, tugyende.
 2) Okwitaita ekintu namunonga ekyaba kihandiikirwe, ngu kitamanywa.
 Obunyangarara bw'ahanju ye bwona yaabusiisibanya n'erangi. reb:
 OKUSIISIBANISA
okusiisibiriza [okusiisibiriza] g. Okusiitirira aha kintu. Ahendekire
 okuguru, hati naatsiiba naasiisibiriza.
okusiisikara [okusiisikara] g. Ekintu kuruga omu buryo bwakyo kikaza
 omu buryo bubi. Eby'okurya byasiisikara, twabinaga. RT: okusiisikara.
okusiisira [okusiisira] g. Okwombeka obusiisira. Boona bakaza kusiisira.
okusiisirira [okusiisirira] g. Okusiisibanya. RT: okusiisiriza.
 okusiisirirwa
okusiita [okusiita] g. Okujungajunga ekintu kikacwanyagurika. Yaasita
 omubazi, naayenda kuguha omwana.
 okusiitira, okusiitisa, okusiitwa
okusiitirira [okusiitirira] g. Okusiigiriza ekintu n'engaro. Amaisho
 gaamurya yaagasiitirira.
okusika [okusika] g. Okuza omu bigyere by'omuntu owaafa. Ogwo mwana
 niwe yaasikiire ishe.
 okusikira
okusikamba [okusikamba] g. Okuhurira otarikwenda kukora ekintu. Ku bagiire
 kumwiha omu nju, yaasikamba.
okusikamiriza [okusikamiriza] g. Okunyiga ekintu eki okwatiriizeho waaba
 nooza kwimuka. Reka kunsikamiriza, waanyita.
okusikankura [okusikankura] g. Okukwatisa ekintu amaino reero okaguma
 nookururaho kakye kakye. Embwa zaasikankura enyama.
 okusikankurisa, okusikankurira, okusikankurwa
okusikimba1 [okusíkimba] g. Okugamba nk'orikusikina, ahabw'okurira.
 Eki nikikira kuba aha baana. Omwana yaarira naasikimba.
 okusikimbira, okusikimbisa
okusikimba2 [okusíkimba] g. Okugyenda orikuhenyera. Omwana yaacumitwa
 eihwa yaagyenda naasikimba.
 okusikimbira, okusikimbisa
okusikina [okusikina] g. Okwizirirwa okwesikura omu kwitsya. Aine
 naasikina, muhe amaizi obundi akaakira.
okusikira [okusikira] g. Okwekanga kw'emitsi nka waaribatisa kubi
 ekigyere, okagyenda nooheenyera. Asikiire, mbwenu azimbire obunengye.
okusikoora [okusikoora] g. reb: OKUSYOKORA km: okusyokora.
okusikuka [okusikuka] g. Okukanguka emitsi nka haaba haine ekyakukanga
 reero ekakushaasha. Ija onyige okuguru, kwasikuka ndikuteera omupiira.
 RT: okusikuka.
okusikura [okusikura] g. RT: okusikura. 1) Okunyurura munonga ekintu
 n'amaino orikukirekarekura. Omwana yaasikura enyama yaamurema, muhe
 endiijo. 2) Okwaka omuntu ekintu n'amaani. Yaamusikuraho esente,
 yaazitwara.
 okusikurwa, okusikurira, okusikurisa
okusima [okusima] g. Okutimba, nari kucukura ekiina. Maama yaaza kusima
 ebitakuri, yaashanga byakuzire. koz: NK.
 okusima-akaara Okukwata aha omuntu nka waaba noomurabura. Ku baija,
 yaamusima akaara.
okusimbarara [okusimbarara] g. Okwemerera omu mwanya gumwe kw'omuntu
 atarikugyenda. Mwana 'we reka kusimbarara omu muhanda, irooko otaahe.
okusimbikiriza [okusimbikiriza] g. Okwemerera aha bwara bw'ebigyere nka
 waaba nooyenda kureeba ekiri ahaiguru ahu otarikuhika. Simbikiriza
 ompanurire egyo nyungu aha bugamba. km: okutumbikiriza.
okusimbiriza [okusimbiriza] g. reb: OKUSIMBIRIRA km: okusimbirira.
okusimoimura [okusimoimura] g. Okuhigahiga ekishushu ky'aheeru nari
 ekifundikizo kureeba ebiri omu nda. Yaaba naasimoimura ebicoori kureeba
 byaba byayezire. reb: OKUSINYONGORA
okusimura [okusimura] g. reb: OKUSHAMBA RT: okusimiza.
okusimwasimwa [okusimwasimwa] g. Okuhurira omu mutima nooyenda kukora
 ekintu. Naasimwasimwa kumugambira, ku naaheza naamureka.
okusinama [okusinama] g. Okushutama kubi kw'omuntu, bakamuringura. N'enki
 ka waasinama aha muryango?
okusinangurika [okusinangurika] g. Okushutama kubi kw'abakazi. Ogu mukazi
 naahemurana kuguma naasinangurika omu bantu.
okusinda [okusînda] g. Okunywa amaarwa maingi gakakureetera kuburwa
 obwengye. Yaanywa amaarwa maingi, yaasinda.
 okusindira, okusinza
okusinga1 [okusînga] g. Okwebembera omu kintu eki waaba noohakanira.
 Boona niinye naabasingire omu kwiruka. RT: okusinga.
 okusingwa, okusingisa, okusingasingana
okusinga2 [okusinga] g. Omugabe okwema. Omugabe asingire.
okusinga3 [okusînga] g. 1) Okwetuga waaba nooza kuguruka. Yaabanza
 yaasinga, yaabona kuguruka. 2) Okuhamya ebigyere ahansi, omwana yaaba
 naatandika kwemerera. Hati omwana we naasinga.
okusinga4 [okusînga] g. Okukwatiriza ekintu waaba noohakahakana n'omuntu
 ondiijo. Bakaba nibazaana omwesho yaasingaho enju ye. RT: okusinga.
okusinga5 [okusinga] g. Okukuubanisa obuti bubiri ogyendereire kukora
 omuriro. Abariisa baasinga oburindi baihamu omuriro gw'okwota. gyer:
 OKUSINGATA. km: okusingata.
okusingama [okusingama] g. Okushutama hamwe otaine eki orikukora
 okahugaho. Ka waaza aho okasingama nooteeka ryari.
okusingata [okusingata] g. reb: OKUSINGA3
okusingirira [okusingirira] g. Okuta ebiti omu musiri gw'ebimera
 ebirikuranda, kwenda ngu bibone ah'okurandira. Asiibire naasingirira
 ebihimba bye.
okusingiza [okusingiza] g. reb: OKUHIMBISA
okusingoorera [okusingoorera] g. Okweyerera omwanya ogwaba gugubire.
 Baamugira ngu asingoorere embuga, yaayanga. RT: okusingoolera. gyer:
 OKUKONDOORA.
okusingura [okusíngura] g. Okutunga eki obaire nooyenda ahanyima
 y'okuhayahayana n'abandi. Omukama Yezu akazooka yaasingura rufu. RT:
 okusingura.
okusingwa [okusingwa] g. Okufuruka nari okuhunga. Orugamba rukamubinga
 aha butaka bwabo, atyo yaasingirwa seeri-mayanja.
okusingyera [okusingyera] g. Okujungajunga ekintu nk'oburo kureeba ngu
 bwacwanyagurika. Twashanga naasingyera oburo bw'okuraarira.
 okusingyerwa, okusingyerera
okusinika [okusinika] gut. RT: okusinika. 1) Okuhinya eminwa okareebeka
 amaino. Reeka kunsinikira amaino. 2) Okusinika amaino: Okukarira
 omuntu. Ku yaareeba twareetana, yaatusinikira amaino.
okusiniongoza [okusiniongoza] g. reb: OKUSIMWIMURA
okusinsibuza [okusinsibuza] g. Okucwa ekintu okakimaraho amababi goona.
 Naamwohereza kucwa emikamba, yaahikayo yaagisinsibuza. gyer:
 OKUKONKOBORA.
okusinuka* [okusinuka] g. Okwashama kw'obukazi nk'omukazi yaaba ashutami
 kubi. Hoona ku waasinuka toshutama gye.
 okusinura
okusinziira1 [okusínziira] g. Okutwarirwa oturo okagwejegyera. Omwana
 baamurembesereza, hati yaatandika kusinziira.
okusinziira2 [okusínziira] g. Okugarura eby'okurya, nk'ebitookye,
 ebitakuri, n'emondi aha mahega ngu byomokye. Ku yaamara kugyegyena
 ebitakuri, yaabigarura aha mahega ngu bisinziire.
okusinziira3 [okusínziira] g. reb: OKUSINGA2
okusinzira [okusínzira] g. Okugarukamu kutema ekintu ekyaba kyatemirwe,
 ngu kihwereho kimwe. Maawe yaaza kusinziira ebitumba.
okusiraara [okusiraara] g. 1) Okuhonga kw'eby'okurya bitakateekirwe.
 Ebihimba yaabitondora byasiraara. 2) Okugira obunafu, omu kukora
 ekintu. Yaaza kuhinga, yaahikayo yaasiraara. 3) Okugira enjara nari
 eiriho. Omushana gwamuteera, yaasiraara.
 okusiraaza
okusiragira [okusíragira] g. Okugira eiriho ringi okooma. Ndeetera
 otwizi naasiragira.
okusiribya [okusiribya] g. reb: OKUSIBASIBYA
okusiriira [okusíriira] g. Okusya kw'ekintu kikooma kikaba amakara.
 Yaayotsya enyama yaasiriira. RT: okusiiriira.
 okusiriiza gyer: OKUCUNKA.
okusirikirira [okusírikirira] g. Okurira munonga, omwitsyo gukeekoma
 okaremwa kushohoza ebigambo. Omwana we naarira naasirikirira.
okusisa [okusisa] g. Okugambisa omuntu okuri hare kw'omufumu yaaba
 naayenda kumanya ebintu ebikozirwe omuntu, nari kumuroga. Omushuma
 baamusisa byona yaabigamba.
okusisiimuka [okusisiimuka] g. reb: OKUSIIMUKA RT: okusisiimuka. km:
 okusiimuka.
okusisira [okusisira] g. Okugomba nari kuhurira nooyenda ngu oreebe
 ekintu eki omazire omwanya otareebire nainga kuhurira nooyenda ngu orye
 eby'okurya ebi otahererukire. Asisiire kureeba omukazi we.
okusita [okusita] g. Okutunga ekintu nk'enyama aha kiti. Yaasita enyama
 aha musito arikuza kugyotsya.
 okusitwa
okusooma [okusooma] g. Okuteera emisindo ahansi omu kitaaguriro. Baaba
 nibasooma engaito ye yaahendeka. gyer: OKUTEGURUZA.
okusoomoora [okusoomoora] g. Okurabya ekintu kirikuhara aha kindi, ngu
 kitereere kibe kirungi. Yaasoomoora orushekye rw'enyungu.
okusoonasoona [okusoonasoona] g. Okubeihabeiha omuntu waaba oine eki
 orikumwendaho nari ngu akore eki orikwenda. Akamusoonasoona, yaarugaho
 yaamutwara kwiba.
okusoora [okusoora] g. Okumera kw'oburo omu ntabire. Oburo bwe
 bwatandikire kusoora.
okusoorera [okusoorera] g. Okuboneza orutookye okurimu emirimo
 nk'okubagara, okusharira, okuhaburira, okuteera enkonya, n'endiijo,
 nk'egi. Yaaza kusoorera orutookye rwe.
 okusoorerwa
okusooza [okusooza] g. Okurabya omuntu omu maino. Yansooza, naamwata
 enyindo. RT: okusooza. kom: [Lug. okusooza].
okusuukuza [okusúúkuza] g. Okukuza ekintu kikarengana, nk'enono, eishokye,
 n'ebindi. Mwana 'we ebyara byawe kabyasuukuza, tobishara?
 okusuukuzibwa
okusuusana [okusuusana] g. reb: OKUFUKAANA
okusya [okúsya] g. RT: okuhya. 1) Ekintu kukwatwa omuriro. Ogyenderere
 omwana naija kusya omuriro. 2) Eby'okurya nari ekindi kintu
 ekirikuteekwa kuhika aha rurengo orurikwendwa. Eby'okurya biri haihi
 kusya. 3) Ekijuma nk'omuyembe kuhinduka erangi kikahika aha rurengo
 rw'okuriibwa. Emiyembe eri hakye kusya. fum: Ehiire kubi ogiima esaano.
okusyagiira [okusyágiira] g. Okuremwa kutemba orushozi n'obwira.
 Omukazi w'enda akasyagirira aha katembo arikuza omu irwariro.
okusyangirira1 [okusyángirira] g. 1) Okuvuruga esaano omu maizi mabisi
 nka waaba nooyenda kushigisha obushera. Yaabanza kusyangirira esaano,
 yaabona kutamu amaizi. 2) Okujwanzya kashenda omu mugusha. Tiyaabona
 mwanya gw'okusyangirira omugusha.
okusyangirira2 [okusyángirira] g. Okurya nari okugyenda mporampora otaine
 maani. Omurwaire yaafa kusyangirira eby'okurya.
okusyankana [okusyánkana] g. Ekintu kurabaho n'obwira bwingi emirundi
 mingi. Enjura ku yaaza kugwa, emirabyo yaabanza yaasyankana. reb:
 OKUTYANKANA koz: KI. km: okutyankana.
okusyaraara [okusyaraara] g. 1) Amaizi kuterama ahantu. 2) Omuntu kuza
 aho akaguma hamwe atarikumanya ky'okukora. N'enki iwe k'osyaraire? koz:
 amakuru g'omuguutuuro.
okusyasyana [okusyasyana] g. Okucwanisa.
okusyaza [okusyâza] g. reb: OKUTYAZA koz: KI. km: okutyaza.
okusyokora1 [okusyokora] g. Okucenkuruka kw'amaarwa gaaba gamazireho
 obwire bwingi. Amaarwa agu ahiisize, nigasyokora. reb: OKUSIKOORA km:
 okusikoora.
okusyokora2 [okusyokora] g. Okurahura omuntu orikwenda ngu murwane.
 Abariisa bakunda kusyokorana baaba bari omu irisizo. reb: OKUSIKOORA
 km: okusikoora.
okusyomeza [okusyomeza] g. Okwangiraho okaguuza.
okusyongoza [okusyongoza] g. Okugamba munonga kw'enyonyi zaaba ziri
 hamwe omu mwanya gumwe. Ebiteera-nkumba nibisyongoza oburo bwaba
 bwezire. koz: KI.
okusyonoka [okusyonoka] g. Okuribata nari okuteeka ekintu kikaatagurika
 nari kikasiisikara. Akateeka ebitakuri byasyonoka.
 okusyonora
okusyora [okusyôra] g. Okwiha ekintu ahonaaho. Twareeba yaasyora aho
 egaari ye yaagyenda.
okusyoreka [okusyoreka] g. Okureeba kubi ekintu nari mutaahi waawe
 noomuteera ekitsyore. Yaashanga nibayomba, yaabasyoreka. koz: KI.
okusyosyoza [okusyósyoza] g. Okugamba kw'enyonyi zaaba ziri omu
 kyashuri nari ziri hamwe. Obwana bw'enyonyi bwaba nibusyosyoreza omu
 kyashuri, ku twahikaho bwahunama. km: okutyotyoza.
okusyotoka [okusyótoka] g. Okwirukanga munonga obundi mwaba muri aha mpaka
 nari haine okwirukireho. Omushuma akasyotokyera omu rutookye yaabura.
 okusyotokyera
okusyotora [okusyótora] g. Okutimbizayo nari kutsyorayo ekintu ahonaaho.
 Yaasyotora amacumu yaaheza kuhurira enduuru.
okuta [okúta] g. Okukwatsa ekintu ahantu nk'aha meeza, omunju nari
 aha ntebe. Ebitabo yaabita aha meeza. RT: okuta.
okutaaga [okutáàga] g. Okutaka orikwenda obuhwezi waaba oine obusaasi.
 Akaraara naataaga bwasheesha. RT: okutaaga. fum: Okutaaga kwa rufu
 n'okuraguza.
 okutaagira, okutaagisa, okutaagaana
okutaagarana [okutáágarana] g. Okutangurwana aha kintu. Enkoko
 zaataagarana embeba efiire.
okutaagataaga [okutaagataaga] g. Okugyenda orikutoora oku n'oku
 namunonga omuntu orikuba aremereirwe nari asinzire, ebigyere
 bitarikuhama ahansi. Omusinzi akagyenda naataagataaga omu muhanda
 gwona. RT: okutagataga. gyer: OKUTAGAIJA; OKUNIAGANIAGA.
okutaagiira [okutaagiira] g. 1) Okugyenda otandami waaba oine
 ekirikukuteganisa omu bicweka by'eifo. Arwaire ekizimba omu magosi
 naagyenda naatagiira. 2) Okutoora oku n'oku orikuronda ekintu. Akanyaga
 esente ze yaasiiba naataagiira. gyer: OKUTAGAIJA.
okutaaguka [okutááguka] g. Okucwekamu nari okubaganuka kabiri kw'ekintu
 nk'omwenda nari orupapura. Ekiteeteeyi kye kyataaguka arikwija. RT:
 okutaaguka.
okutaagura [okutáágura] g. Okubaganisa ekintu ekiri nk'omwenda nari
 orupapura omu bicweka bingi okigyendereire. Yaataguura esaati ye. RT:
 okutaagura. km: okutaanyura.
okutaagurikana [okutáágurikana] g. Okusheesha nari kwaba kw'obwire, haaba
 hatakahwerize kurungi omushekye nigujuguta. Yaija nibutaagurikana.
okutaagurira1 [okutáágurira] g. Okugurukyera kw'Abanyankore baaba
 nibazina ebizino byabo by'enzaarwa. Bakataagurira obutaka bwayereera.
 reb: OKUSOOMA
okutaagurira2 [okutáágurira] g. Okubura kutamu enjuma kw'ebihingwa
 nk'oburo, omugusha n'ebindi, zikatandika kwoma ebishiisha obunaku
 butakahikire. Oburo bwe bwona bukataagurira. koz: KI.
okutaaguura [okutaaguura] g. Omugusha kumera mwingi gukwataine.
 Omugusha gutaagwire. koz: KI.
okutaaguza [okutááguza] g. Okutandika kutaho amataagi kw'omuti.
okutaaha [okutaaha] g. RT: okutaaha. 1) Okuza omunda y'ekintu. Yaataaha
 omu nju. 2) Okugaruka omuka. Yaataaha owaabo. 3) Okutuura ahantu.
 Naataaha owa mukaishe. 4) Okuza omu bugyenyi. Akataaha obugyenyi.
 5) Okufa kw'omuntu. 6) Okuraara omu nju nsya ei obaire nooyombeka.
 okutaahwa, okutaasya
okutaahira [okutaahira] g. RT: okutaahira. 1) Okuza omunda y'ekintu,
 nk'enjoki kuza omu kihumi, nari omura kuza omu kigyere. Enjoki
 zaataahira omu kihumi. 2) Okuza omu maka g'efaakazi okatuura nayo,
 okagireeberera.
 okutaahirira, okutaahirwa
okutaahirana [okutaahirana] g. Okutaayaayirana nari okureebana kurungi
 kw'abantu.
okutaahirira [okutaahirira] g. RT: okutaahirira. 1) Okuza owa mutaahi
 waawe n'ekigyendererwa ky'okumukora kubi. Abazigu baataahirira amaka,
 baibamu eby'okurya byona. 2) Ab'orubaju rw'omukazi kuza owa kishwera
 barikwenda enjugano bataine kwikirizana na kishwera.
 okutaahirirwa
okutaahirirana [okutaahirirana] g. Okuza omu maka g'omushaija mugyenzi
 waawe okabyama n'omukazi we, reero nawe akabyama n'owaawe.
okutaahiriza [okutaahiriza] g. Okuhika aha ntsibuko y'ekintu waaba
 noobuuririza. Akaguma naabuuririza mpora, yaarugaho yaataahiriza
 oburugo bw'obwangane bwabo.
okutaahura [okutaahura] g. Okwihura eby'okurya. Ni mutaahure eby'okurya
 turye. koz: KI. gyer: OKWIHURA.
okutaajuura [okutaajuura] g. Okumariraho kimwe nk'omu kuhinga, kutema
 emiti, n'ebindi. Eihamba ryona yaaritema, yaaritaajuura.
okutaaka [okutaaka] g. Okuruka ekintu n'enkwanzi. Naamanya kutaaka
 enkwanzi z'okujwara omu maraka.
 okutaakisa, okutaakwa
okutaama [okutaama] g. Okutabuka nari okujagarara kw'ekintu haaba haine
 ekyakitabura. Enjoki zaataama, eby'okuhakuura mubyemereze. RT:
 okutaama.
okutaamiira [okutaamiira] g. Okunuuka munonga kw'ekintu. Omwanya ogu
 gwona nigutaamiirana. RT: okutaama.
okutaana [okutáàna] g. 1) Okutashushana kw'ekintu na kitaahi kyakyo omu
 ndeebeka. Ogwo mwana naataana ahari mukuru we. 2) Okwahukana kw'omukazi
 n'omushaija. We na iba bakataana. 3) Omuntu nari ekintu kuruga ahari
 kigyenzi kyakyo.
 okutaanuuka, okutaanura
okutaana embu [okutaana embu] g. Okuhwerahwerana omu mirimo buri omwe
 arikukora omurundi ogwe. Nibataana-embu omu kuriisa ezo ente.
okutaanuuka [okutaanuuka] g. Okurekurana kw'ekintu ekyaba kikwataine.
 Tukashanga ebyoma bikwataine, twabitaanuura.
 okutaanuura
okutaanya [okutáànya] g. Okugira omweryo, omwemanyo, omucabariko,
 akarigito nari akarigime. Omwishiki ogu yaaza hi, yaaza kutaanya?
okutaanyagura [okutáányagura] g. Okucwanyagura ekintu okakiihamu
 obucweka bwingi. Embwa zaatanyagura akame ke.
 okutaanyagurira, okutaanyagurisa
okutaanyangwa [okutaanyangwa] g. Okugira obusaasi bwingi kumara omwanya
 muraingwa. Ebiro ebi, akaba ow'okutaanyangwa.
okutaanyura [okutaanyura] g. Okutaagura ekintu. km: okutaagura.
okutaara [okutaara] g. 1) Okwekururira ekintu ekiraakurugiremu
 oburemeezi. Obu waaza omu kakungu nootaara kutwara ey'endaaro. 2) Okuza
 oku n'oku kw'enjoki zirikuronda omweyangye omu bimuri gw'okukora
 obwoki. Enjoki ziriyo nizitaara aha kimuri ekyo, murugyeho zitabarya.
okutaaruuka [okutaaruuka] g. 1) Okuguruka kw'ekintu eki waateera
 kikagwa hare. Yaaba naahuura ebihimba byaguma nibitaaruuka.
 2) Okugaruka omuka waaba otasiibireyo, nari okuruga omu buzaahe.
 Ekirare niho kyataaruuka.
 okutaaruukira, okutaaruukirwa
okutaaruura [okutaaruura] g. Okugarura ebintu ebibaire bibuzire nari
 ebi obaire otiirize ondiijo. Omuhima yaataaruura ente ze.
okutaashura [okutaashura] g. Okushashura omufumu nari omushaho yaaheza
 kukuragurira okakira. Ku yaabaraguriire kubi baayanga kumutaashura.
 okutaashurwa
okutaasya1 [okutaasya] g. 1) Okureeta ebitungwa kuruga omu iriisizo. Ente
 baazitaasya zoona. 2) Okushwera omukazi okamutwara owaawe. Omushaija
 ashweire omukazi murungi. 3) Okuta ebintu omu mwanya ahu bishemereire
 kuba biri nari nibiraara. Ku baagiire kutaaha omu nju yaabanza
 yaataasya ebintu. 4) Okwakiira gye abagyenyi omu ka. Aine omukazi
 arikutaasya eka. 5) Okukora esente. Omurimo ogu arikukora nigwo
 gurikumutaahiza sente gwonka.
okutaasya2 [okutaasya] g. Okufa kw'omukama. Omugabe ku yaamazire kutaasya,
 omutabani yaamuhungurira. koz: orurimi rw'ekikaari.
okutaasya amahasha [okutaasya amahasha] kb. Omugyenzo ogukorerwa
 abazaire b'amahasha kwerinda endwara. Ogu mwebazyo nitutaasya amahasha
 ga muhara wangye.
okutaasya ekihara [okutaasya ekihara] kb. Okugaruka omu ka y'abazaire
 b'omwihiki kw'omushaija n'omukazi we, batwaire amajuta agu baamusiigire
 naashwerwa. Baaba bagiire kutaasya ekihara.
okutaataana [okutaataana] g. 1) Okweshanza buri kimwe kikatoora
 omuhanda gwakyo. Ku baahikire aha ishomero, baataataana. 2) Okugira
 omwanya muhango ahagati y'ebintu. Emitumba ye yaagibyara etaataine.
 okutaataanya
okutaayaaya [okutááyaaya] g. Okuza ow'omuntu ogiire kumureeba.
 Bakataayaaya, baaraarayo. RT: okutaayaaya.
 okutaayaayira, okutaayaayisa
okutaba1 [okutaba] g. Okusangira ekiina nootamu eitaka nari ekindi
 kintu. Yaaza kutaba ekiina eki abaire arimire.
okutaba2 [okutaba] g. Okubaziira. Omubaziizi akantabira esaati. RT:
 okutaba.
okutabaara1 [okutabaara] g. RT: okutabaara. 1) Okuza aha rugamba.
 Baatabaara omu rutaro. 2) Okushiisha ebintu bingi. Ente zaatabaara
 omusiri.
okutabaara2 [okutabaara] g. RT: okutabaara. 1) Okutoijera omukama.
 Baaza kutabaara ow'omukama. 2) Okuza ow'omugabe kumarayo enshumi
 noomuhanuurira.
okutabaaruka [okutabaaruka] g. RT: okutabaaruka. 1) Okugaruka omuka
 buhooro, nari kuhika ahu waaba nooza otatungire buremeezi. Yaatabaaruka
 omuhanda gw'eseeri y'amayanja. 2) Okuzaara gye otatungire buremeezi
 bwona. Yaatabaaruka orugamba rw'okuzaara.
 okutabaarutsya
okutabaaza1 [okutabaaza] g. Okuhababa omu mbuga z'ebiragiro.
 Akamutabaariza omu b'obushoboorozi, yaamara kumuteera. reb: OKUHABABA
okutabaaza2 [okutabaaza] g. Okuziika omukama nari omugabe. Omugabe
 ataahize, baaza kutabaaza. koz: orurimi rw'ekikaari. RT: okutabaaza.
okutabagura [okutábagura] g. Okujwanzyajwanzya ebintu
 bitarikushushana.
okutabaguza [okutabaguza] g. Okwirukangira kimwe n'obwira. Baamutuma
 amaizi aha mugyera, yaatabaguza yaagareeta. km: okutaragaza.
okutabakara [okutabakara] g. Okusiisikara kw'ekintu. Ebiro ebi,
 omwishiki ogu akatabakaire.
okutabama [okutabama] g. Okushwekwa kw'ekintu kikaza ahansi y'ebindi.
 Emikamba egi ekatabama ahabw'omutunga.
okutabana [okutabana] g. Okurwanira ekintu murikutangatangana ngu buri
 omwe atwareho. Abaana baatabana omu byokurya.
 okutabanisa
okutabanga [okutabanga] g. Okushiisha ekintu okigyendereire. Abaana
 baatabanga eby'okurya.
okutabangura [okutábangura] g. RT: okutabangura. 1) Okwiha ekintu omu
 buteeka bwakyo okakizambaaza. Baaza omu maizi goona baagatabangura.
 2) Okushiisha obuteeka bw'emitwarize y'abantu. Omukazi omukuru niwe
 yaatabangwire obusingye.
 okutabanguka, okutabangurwa
okutabika [okutabika] g. Okushweka ekintu n'eitaka, kashenda, n'ebindi.
 Yaatabika emiyembe ngu etsye juba.
 okutabikwa
okutabira [okutabira] g. 1) Okutiikuura eitaka. 2) Okuteera amakoome nari
 amahambira g'okuhingamu ebitakuri, emonde, n'ebindi. Yaasiiba naatabira
 ah'okubyara emikamba.
okutabirana [okutabirana] g. Okuhingirana embibo omu matsinde. Yaaza
 kutabirana ebihimba.
okutabuka [okutabuka] g. RT: okutabuka. 1) Okubaho obutaikirizana ahagati
 y'abantu aha nshonga etari emwe n'emwe. Omushaija akatabuka ku
 baamugizire ngu omwana. 2) Okugwa eiraro nari okushara. Akarwara
 omushwija, gwamutabura omutwe. 3) Okutabanguka kw'ekintu ekyaba
 kitebeekaine.
 okutabura
okutabura1 [okutabura] g. Okushiisha obusingye okareetaho akatabanguko.
 Akashanga baine obusingye yaabatabura. RT: okutabura.
okutabura2 [okutabura] g. Okutandika kutogota kw'ekintu nk'amaizi kyaba
 kyatsya. Amaizi gaatandika kutabura. RT: okutabura.
okutabura3 [okutabura] g. Okukoroga, okushigisha nari okujwanzya ebintu.
 Yaatabura eshande omu bushera ngu bunure. RT: okutabura.
 okutaburira, okutaburisa, okutaburwa
okutabuura [okutabuura] g. Okwiha nari okuziikuura ekintu ahansi y'ebindi.
 Yaaba naatabuura ekiina, yaashangayo eminekye.
okutagaija [okutágaija] g. Okugyenda otaanwire amaguru waaba oine ahu
 orikushaasha omu bicweka byaifo. Yaarwara emparaata yaagyenda
 naatagaija. reb: OKUTAAGIIRA; OKUTAAGATAAGA
okutaganjura1 [okutaganjura] g. Okuzambaguza ebintu oine eki
 orikurondamu. Yaataganjura ebijwaro byabo arikurondamu esaati ye. RT:
 okutaganjura.
okutaganjura2 [okutaganjura] g. 1) Okushoboorora ebintu ebyaba
 bishobire. Ab'ekika bakashutama baataganjura enshonga zaabo zoona,
 nikwo kugira obusingye. 2) Okubuuza bingi kandi munonga omu kucondooza.
 Baamubuuza, baamutaganjura.
okutagara [okutagara] g. Okugyenda noozongazonga orikwenda kuhirima.
 Naagyenda naatagara nk'omusinzi. RT: okutagara.
okutagarara [okutágarara] g. 1) Okutezya ekintu kikarenga ahu
 kyakubaire nikikoma. Omuti gwine amataagi gatagaraire. 2) Okwanga
 kuhaburwa kw'omuntu. Bakamugambaho yaatagarara. 3) Okugangaara
 kw'ekintu nk'omuntu ofiire atahinyirwe. Hakabura owaahinya omurambwe
 gutyo gwatagarara. 4) Okuza oku n'oku kw'ebintu nk'ente. Ente
 zaatagarara omu iriisizo. 5) Okwemereza amatu kw'enyamaishwa reero
 gakabangarara. Ente zoona zaatagaraza amatu ku zaahurira ekicuncu
 nikitsinda.
 okutagaraza, okutagaza
okutagarira [okutagarira] g. reb: OKUBANGARARA km: okutagarara.
okutagata [okutagata] g. Okwotsyamu kakye kw'ekintu. Embeho ekaba eri
 ey'amaani, yaajwara eshweta ngu atagatirwe kwonka bikaba ebya busha.
 RT: okutagata.
 okutagasa, okutagatirwa
okutagika [okutagika] g. Okugyenda noogambira buri omwe oburemeezi bwawe.
okutaha [okutáha] g. RT: okutaha. 1) Okwiha ekintu nk'amaizi omu iziba
 nookoresa ekindi kintu nk'ekikopo. Baaza kutaha amaizi tibakagarukire.
 Ntahira oburo omu kitara. 2) Okwiha amaarwa omu ntabo gaaheza kutsya.
 Ku baamazire kutaha amaarwa, baagaguza. 3) Okucumitwa nari okurumwa
 ekintu kikaihaho ekicweka kihango. Okuguru kwona embwa yaakutaha.
 okutahisa, okutahwa, okutahira
okutahaanura [okutahaanura] g. 1) Okutuubya aha maizi g'okugoya oburo.
 Tahaanura otugoyere akaro itwe turye, imwe mwaba mutarikwenda kurya.
 2) Okucuraanura amaizi n'ebindi bintu nk'ebyo.
okutahata [okutáhata] g. Okukwatira ekintu omu mwanya n'emikono yombi.
 Omukazi yatahata omwana arikumugurutsya.
okutaishuka1 [okutáíshuka] g. Okutsigiisibwa eki waaba nookora nari
 oriho, okaza aha bindi. Baahugira omu kugamba bingi, baataishuka aha
 ngyenderwaho.
okutaishuka2 [okutáíshuka] g. Okubarashuka kw'omutego haaba haine
 ekyagukwataho. Omutego baagukwataho entambasyoko yaataishuka, gutyo
 gwabarashuka.
okutaka [okutaka] g. Okurira nari okuteera enduuru haaba haine
 ekyakushaasha, nari orikushaba ngu bakusaasire; nainga okugamba ebi
 obaire osherekire. Bamuhuriire naataka baazayo kumuhwera.
 okutakira, okutatsya
okutakuka [okutakuka] g. Omushana kwaka munonga. Omushana gujwire
 gwatakuza, ensi yoona yaakarangatana.
okutakura [okutakura] g. RT: okutakura. 1) Okushanja ebintu ebiri omu
 mwanya gumwe. Omwana yaatakura ebintu ebiri omu shanduuko. 2) Okurima
 jubajuba eitaka orikurinaga ahaiguru. koz: amakuru g'omuguutuuro.
 3) Okwagura. Ndaire ninyetakura bwasheesha.
okutama [okutama] g. RT: okutama. 1) Okwanga ekintu. Akarya enyama
 yaahika aha kumutama. 2) Okuruha ekintu. Omukazi ogwo antamire
 ahabw'obushambani.
 okutamwa, okutamisa, okutamira
okutamaara [okutamaara] g. Okwirukangira oku n'oku orikwezunguza.
okutamaga [okutamaga] g. Okuribatiirira ensi yoona okagimaza amaguru.
 Nanka akatamaga ensi yoona.
okutamaguza [okutamaguza] g. Okukora emirimo nookoresa engoga
 n'obwira. Omu kubanjura, bakaba nibatamaguza ngu enjura etahwayo
 hakaguma.
okutamatama [okutamatama] g. Okugamba ebitarikuhurirwa nootenteburiza.
 Omurwaire obu yaatandika kutamatama, yaakira.
okutamba1 [okutámba] g. RT: okutamba. 1) Okuragurira ekintu kikakira.
 Emibazi ei yaamuhaire niyo yaamutambiire. 2) Okuhwera omuntu omu
 buremeezi bwe. Akamutambira obu yaabaire ari omu buremeezi.
okutamba2 [okutamba] g. Okuheereza Ruhanga abazimu nari emandwa emitoijo
 nari ebiconco. Baaza kutamba ebiconco byabo.
okutamba eikono [okutámba eikono] gut. Okuza omu buryo bw'omuntu
 orikukora, okamuteganisa. Kuri naaherize kusa, kwonka omwana agumire
 nantamba eikono.
okutambaara [okutambaara] g. Okuhambaarira abandi namunonga aba
 hangahari orikuteganisa nari orikugamba ebigambo by'obuzahambuki.
 Waatambaara obu waareeba waatandika kurahura aba seeri.
 okutambaarira
okutambaarira [okutambaarira] g. Okuzahambukira omuntu nari okufa
 kureeba omuntu okamuteera nainga okamubeiherera eki atakozire. Omushazi
 naatambaarira weena ou yaabona. km: okutambara.
okutambagiza [okutambagiza] g. Okutandika kugyenda kw'omwana. Omwana we
 hati naatambagiza.
okutambara [okutambara] g. reb: OKUTAMBAARIRA km: okutambaarira.
okutambika [okutámbika] g. Okurekyera ekintu ahantu haihi. Yaamutambikira
 omwana we yaagyenda.
 okutambikwa, okutambikira
okutambikiriza [okutambikiriza] g. Okunaga okuguru oku n'oku nka waaba
 oshutami otandami. Waatambikiriza omwanya gwona ngu abandi bashutame
 nkahi? gyer: OKURAMBIKIRIZA.
okutambuuka [okutámbuuka] g. 1) Okurenzya okuguru ekintu waaba
 noogyenda. Yaatambuuka eby'okurya by'omwana. 2) Okusigaho ekintu
 okakwata ekindi waaba nootoorana omu bintu bingi. Yaatambuuka ekitookye
 ekihango, yaatwara ekikye.
 okutambuutsya
okutamika1 [okutámika] g. 1) Okuta ekintu omu kanwa k'ondiijo. Yaamutamika
 ekitongye ky'oburo. 2) Okugyema omuntu ebigambo. Omukazi bakamutamika
 ebigambo.
okutamika2 [okutámika] g. Okutandika kusa nari kuta ekyanzika ky'okubanza
 aha rubengo. Twashanga naatamika oburo, nibwo barikwenda kuraarira.
 reb: OKWANZIKA
okutamira [okutámira] g. RT: okutamika. 1) Okuta eby'okurya omu kanwa
 nari ekintu kyona. Ku yandeeba, yaatamira akanyaatsi. 2) Okutandika
 kutaho otubabi kw'ekimera. Ebihimba obu byateguura biri haihi kutamira.
okutamura [okutamura] g. Okwiha omuntu aha kintu eki yaaba naakora
 atakakiherize. Yaija kubeeta, yaabatamura eby'okurya.
 okutamurwa
okutamuza [okutamuza] g. Okwakayaka encwamutwe eibere, kwenda ngu nyina
 egabe. koz: abariisa.
okutana [okutana] g. 1) Okutonekara kw'ekisebe nari ekironda kikagaruka
 kikareebeka kitakabaire kukira. Ekironda kye kyatana. 2) Ekintu kuba
 nk'oku kyaba kitarikwendwa, nka waaba nooruka ekiibo kikakiikama.
 Ekiibo eki yaaba naaruka kyatana.
okutanaka [okutanaka] g. Okushohoreza omu kanwa eby'omunda ebi waaba
 waamazire kurya nka waaba orwaire. Omwana we ku yaamara kurya,
 yaatanaka. RT: okutanaka.
 okutanakira, okutanakwa, okutanatsya gyer: OKUBOOGA.
okutanana [okutanana] g. Okweyongyera kuba kubi namunonga waaba orwaire.
 Omurwaire ku yaaheza kunywa omubazi yaagumizamu yaatanana, tutyo
 twayeta omushaho.
okutanda [okutanda] g. 1) Okuhamba omwishiki muto atakahikize myaka
 y'okuteerana n'omushaija. Omushaija akatanda akana kato. 2) Okumaza
 omwanya gwona kw'ente zaaba nizirya. Ente zaatanda omugongo.
okutandaara [okutandaara] g. Okuruka ebintu nk'ebiti obirambikire.
okutandaaza [okutandaaza] g. 1) Okutereeza ahansi omu nju. Yaatandaaza
 omu nju ye. 2) Okwongyera aha buhango bw'ekintu.
okutandaguza [okutándaguza] g. Okugyenda otandami orikwenda kweteera
 ahansi. Yaija naatandaguza asinzire.
okutandama [okutándama] g. Okutaanuura amaguru waaba oshutami nari
 oyemereire. Omushaija yaayemerera atandami, omwana yaamuraba omu
 maguru.
 okutandamira
okutandamura [okutandamura] g. 1) Okutaagura nari kushara ekintu
 nk'omwenda omu bicweka bingi. Omwenda gwangye baagutandamurisa makaasi.
 2) Okutaanuura amaguru g'omuntu nari ekintu. Ebikopo yaafa
 kubitandamura.
 okutandamurwa, okutandamurisa
okutandarika1 [okutandarika] g. Okwanika nari okwanjara ekintu aha
 katandaaro. Enyama yaazitandarika aheeru.
okutandarika2 [okutándarika] g. Okuta okuguru kumwe hanu okundi okakuta
 hari. Tandarika amaguru tureebe ahu orikushaasha.
okutandika [okutándika] g. RT: okutandika. 1) Okukora ekintu omurundi
 gw'okubanza. Niwe yaatandikire entongane, nabo nikwo bakamuteera.
 2) Okutsimbuka kuruga omu mwanya kuza omu gundi.
 okutandikira, okutandikisa, okutandikwa
okutandura [okutandura] g. Okutaagura ekintu, nk'ebijwaro. N'oha
 owantandurira omwenda?
okutanga1 [okutânga] g. Okuzibira ekintu ngu kitagumizamu. Twaba
 nitugyenda, yaatutanga twagaruka. RT: okutanga.
 okutangwa, okutangira
okutanga2 [okutânga] g. Okutandika kuhinga ekibira. Yaatanga aha kibira
 kye eki aguzire.
okutanga3 [okutânga] g. Okubandiza abandi okukora nari okuheza ekintu.
 Yaatutanga kurya. fum: Owaakutanga aheeru, akutanga oburiito burungi.
okutanga4 [okutânga] g. Okushashura ebi oshabirwe ahabw'ekintu kibi eki
 okozire nk'ekibonerezo. Baatanga embuzi ahabw'emisiri ei yaayonetsa.
 RT: okutanga.
 okutanzya
okutangaara1 [okutangaara] g. Oku omuntu arikuba yaareeba entwaza,
 yaahurira, nari yaakaga ekintu ekitari mu buteeka bwakyo: kibi,
 kirungi, kihango, kikye, nari kirengyesereize. Ebyo bintu waabireeba,
 noobireebera okutangaara.
 okutangarira, okutangaaza
okutangaara2 [okutangaara] g. Omwanya kutsigara guriho busha hataine
 kigukingiire. Yaasiga orwigi rutangaire, yaagyenda.
 okutangarira
okutangaaza1 [okutangaaza] g. Okukora ekirikushobera abantu.
okutangaaza2 [okutangaaza] g. Okukoresa ebyoma okareeba hare.
 Baatangaaza, baareeba abashuma ahu bari. RT: okutangaaza.
okutangaaza3 [okutangaaza] g. Okushoboororera abantu kurungi enshonga
 oku eyemereire, otagire eki waasigayo. Ija otangaaze oku ebintu
 byagyenzire. RT: okutangaaza.
okutangarika [okutangarika] g. Okufa kuta ekintu ahu waabona ahu
 kirikureebwa boona. Yaatangarika omwana aha mushana.
okutangata [okutángata] g. Okukwata ebintu bingi omu ngaro ebindi
 obyekoreire. Baamushanga ariyo naatangata ebintu by'aha ka.
 okutangatira, okutangatwa
okutangatanga [okutangatanga] g. RT: okutangatanga. 1) Okukora eki n'eki
 otabandize kumara kimwe kandi okabura eki waaheza kurungi.
 Yaatangatanga ekishaka kyamurema kumara. 2) Okuguma nookumakuma
 amatungo waaba oriitsize ngu gataza kwona. Yaatangatanga embuzi
 zaamuremetsa.
okutangatangana [okutángatangana] g. Okuhayana nari okusingasingana omu
 kwiruka. Abaana baaba nibairuka barikutangatangana, kureeba oraatange
 abandi omu ka.
 okutangatanganira
okutangatira [okutangatira] g. Okukwata ebintu bingi omu ngaro zoona.
 Ka waatangatirana ebintu noobihezaho?
okutangirira [okutángirira] g. RT: okutangirira. 1) Okubugana omuntu
 orikumukuritsya omuhanda nari orugyendo. Nibaza kutangirira ishe atwire
 atariho. 2) Okubugana omuntu mukuru aha mukoro. Abantu baatangirira
 omugyenyi mukuru n'eby'eshongoro. 3) Okuramya.
 okutangirirwa, okutangiriza
okutangiriza [okutángiriza] g. 1) Okureeka nari okutega amaizi
 g'enjura. Yaatangiriza amaizi n'esafuriya. 2) Okurindira omuntu omu
 muhanda ogu arikukira kurabamu. Yaamutangiriza omu muhanda yaamuteera.
okutangisiriza [okutangisiriza] g. reb: OKUREMBEEKA km: okutangiriza.
okutangurwana [okutangurwana] g. Okutangatangana.
okutantamuka [okutantamuka] g. Okweyongyera kuhanguha kw'ekintu
 nk'ekironda nari eiziba. Ekironda kye kyatantamuka. reb: OKUTATAMURA
 km: okutatamura.
okutanuka [okutánuka] g. 1) Okuruga nari kurekura ekintu omu mikono
 kitamanyirwe. Ekikopo kyaba kiri aha sohaani kyantanuka kyayatika.
 2) Okuruga aha muntu ahonaaho ahabw'obutaikirizana.
okutara [okutara] g. Okuzaana nimwiruka mushemereirwe. Encwamutwe ku
 zaamara kunywa amaizi, zaatandika kutara.
okutaraaka [okutaraaka] g. RT: okutaraaka. 1) Okuguruka kw'ekintu
 nk'amaizi, ebyondo n'ebindi, bikakanga ahaiguru bikashuba bikagwa
 ahansi. Akateera amaizi gaataaraka gaayeshuka omugore. 2) Okuruga omu
 buremeezi nk'okukira endwara n'ebindi. Ku twagiire kuhikayo twashanga
 yaataraakire. koz: amakuru g'omuguutuuro. fum: Enteezi y'amazi*
 egeetaraakiza.
 okutaraatsya
okutarabana [okutárabana] g. Okukora omurimo otatebeekaine orikukwata
 nibiragara. Nanka naatarabana omu mirimo ye.
okutaragaza [okutáragaza] g. Okwirukanga n'obwira bwingi. Yaataragaza
 naaza kureeba omwana we. km: okutabaguza. fum: Okutaragaza kuruga omu
 kukyeekyeeba.
okutarambya [okutarambya] g. Okwanjara ebintu aha mbuga kwenda ngu
 byome juba. Omugusha baagutarambya aha mbuga.
okutaramura [okutaramura] g. Okutaagura ekintu. Akataramura omwenda
 gwe.
okutaranga [okutáranga] g. Okwiruka munonga, okaruga omu mwanya ogu waaba
 orimu, okaza omu gundi. Baamujuura emyenda, yaamara yaataranga bukunya.
okutaratamba [okutáratamba] g. 1) Okureeta amarira omu maisho. Ku
 yaatureeba, yaataratamba emiziga omu maisho. 2) Okugurukyera. Enyonyi
 ekagyenda neetaratamba.
 okutaratambira
okutarataruka [okutárataruka] g. Okugyenda nk'orikwenda kugwa nari
 nk'owaateerwa entsibo. Naasiiba naatarataruka omu ntabire. gyer:
 OKUJABIIRIRA.
okutarika1 [okutarika] g. Okuta ekintu aha muriro ngu kyomookye. Twashanga
 atarikire enyama ei arikwenda kuteekyera omukwe. RT: okutalika.
 okutarikwa
okutarika2 [okutárika] g. 2) Okutandika kutamu enjuma kw'ebihingwa
 by'enjuma nk'oburo, omugusha, engano, n'ebindi. Oburo bwe akashanga
 bwatandika kutarika.
okutarika3 [okutarika] g. 3) Okugamba aha muntu ebirikumufaho byona.
 Omukwe akamutarika omu bazaire b'omuhara. koz: amakuru g'omuguutuuro.
 okutarikwa
okutarira [okutárira] g. 1) Okukora omurimo noogutangatangana na mugyenzi
 waawe, ngu atagukutangaho. Yaatsiiba naatarira omu irwariro.
 2) Okuzaana omwanya gutari gwawe, omu mupiira.
okutariza [okutariza] g. Okutamba eikono nari okuteganisa omuntu,
 okamuremesa kukora eki yaaba ashemereire kukora. Yaatutariza kureeba
 omupiira.
okutaruka [okutáruka] g. Okugira omwera waaba oteesiigire. Weena
 atarukire, ari nk'otarikwesiiga. gyer: OKUPEERUUKA.
okutaruza [okutáruza] g. 1) Okugyenda orikwirukanga, orikwenda kugwa,
 nk'omusinzi. 2) Okutuura n'abantu mutaine busingye, nimurwana,
 nimwirukangana buriijo. Yaija asinzire naasiiba naataruza n'omukazi.
okutata [okutáta] g. Okucondooza n'ekigyendererwa ky'okujumbura. Baaba
 bagiire kutata obweshereko bw'abashuma.
 okutatira, okutatisa, okutatwa gyer: OKUBEGA.
okutatamura [okutátamura] g. Okushatura nari kucwa ekintu kikarugamu
 ebicweka bingi. Yaatatamura omuti.
 okutatamuka, okutatamuza
okutaza [okutaza] g. Okutaikirizana aha kintu n'abandi bantu. Omushaija
 ogwo atuura naataza n'omukazi we.
okuteba [okuteba] g. Okuhwa amaani, okaruha, reero okabura agagyenda.
 Omwana arwaire yaateba. reb: OKUHURURUKA
okutebateba [okutebateba] g. Okutibagana nari okushanga ekintu
 kitakaayemerera kikahama. Yaaba aine omunyaafu gurikutebateba.
okutebeekana [okutébeekana] g. 1) Okuba omu buteeka. Eihanga ryabo
 rikahwamu orugamba, ryatebeekana. 2) Okuguma hamwe kw'ekintu,
 kitarikucundagurika. Yaata amaizi omu nyungu gaatebeekana. 3) Okugira
 emicwe mirungi. Omwana yaareeba nyina yaatebeekana.
okutebeekanisa [okutébeekanisa] g. Okutereeza ebintu
 ahabw'ekigyendererwa. Bakabatumaho ngu nibenda kwija kuraara, baatsiiba
 nibatebeekanisa ah'okuraara n'eby'okunywa. RT: okuteekaniza.
okutebeekyera [okutébeekyera] g. Okucureera kw'ekintu kikagaruka omu
 nteeko ei kyaba kirimu. Bwanyima y'eihunga n'omuyaga mwingi, enyanja
 yaashuba yaatebeekyera.
okutebuka [okutebuka] g. Ekintu kuruga aha mwanya gwakyo kikagwa, nari
 omuntu kuhusha ekigyendererwa kye. Omwana akashanga ente yaamutebukire,
 yaagiire kwona.
okutebura1 [okutebura] g. Okutega ekintu nari omuntu okamuteera ahansi.
 Yaamutebura, yaagwa ahansi.
okutebura2 [okutebura] g. Okucwa emitwe y'obuti bw'etaabe, kwenda ngu
 eyeyongyere kugina nari eteho amababi maingi. Etaabe ye ekamurema
 kutebura yoona yaarabya.
okutebya [okutebya] g. Okuteekyerereza abantu ebintu nari okugaaniirira
 abantu aha bintu bya kare. Yaatebya ebi yaareebire, byayanga kuhwayo.
 gyer: OKUGANA.
okuteeba [okuteeba] g. RT: okuteeba. 1) Okugamba ekintu eki otarikumanya
 yaaba kihikire nari kigwire. Yaateeba ekibuuzo ekihikire.
 2) Okugyenderera okuteera, okucumita nari okurasha ekintu. Yaateeba
 omuyembe, yaaguteera. 3) Okuteera omupiira gukanywa. Yaateeba emirundi
 ebiri.
 okuteebwa
okuteebereza [okuteebereza] g. Okugarukamu ekibuuzo otaine buhame.
 Yaaba naateebereza arikugarukamu ebibuuzo. RT: okuteebereza.
okuteega1 [okuteega] g. Okuriza obukuutu, kuteeka ekigyegye nari kwanga
 kukora ekintu eki ohikire kukora nkana. Ishe ku yaagizire ngu atahe
 amaizi, yaateega.
okuteega2 [okuteega] g. Okwoherereza omuntu amahembe. Embuzi ze ku
 zaabuzire yaaza omu bafumu kuteega.
okuteegyeza [okuteegyeza] g. 1) Okurekyera omuntu emirimo yoona ngu
 abe niwe yaagikora. Emirimo yoona ey'okuteeka niwe baagiteegyeza.
 2) Okubugana omuntu okananuura emikono ngu omuramutsye oshemereirwe.
 Yaamubugana yaamuteegyeza emikono. 3) Okubiikira nari okuha omuntu
 ekintu ou waaba otakiteekateekiire. Eby'okurya byona yaabiteegyeza
 ab'aheeru, abangye baatsiibakwo.
okuteeka1 [okutéèka] g. 1) Okuta eby'okurya nari eby'okunywa aha muriro
 ngu bitsye. Twashanga ateekire akatogo. 2) Okuteeka ekigyegye: okurira
 munonga. Yateeka ekigyegye.
 okuteekyesa, okuteekwa, okuteekyera, okuteekuuza
okuteeka2 [okutéèka] g. Okurenga ebintu omu tufungo tukye. Emondi ze
 akaziteeka omu mifungo eshatu eshatu.
okuteeka3 [okutéèka] g. Oburofa nari obugimbi omu maizi kuza aha kibunu
 ky'ekintu eki garimu gaaheza kutebeekana. Amaizi yaagata ahansi ngu
 gabanze gaateeke. km: kuteneneka; kutenenkyerera.
okuteekama [okutéékama] g. 1) Okurotama kw'ekintu aha kindi. Enyonyi
 yaateekama aha muti. 2) Okukura kubi kw'ebihingwa, nk'ebihimba byaba
 bihingirwe omu maizi. Ebihimba bye bikateekama, tihaine eki araihemu.
 3) Okugira orubwa. Orikumugambaho ayanga, ateekama.
okuteekamira [okutéékamira] g. Okushutamirira nari okuremera aha muntu
 ngu akuhe eki orikwenda. Akamuteekamira ngu amugurire enkaito.
okuteekateeka [okutéékateeka] g. 1) Okukoresa obwonko okwebuuza
 eky'okukora. Akabanza yaashutama ahansi yaateekateeka munonga
 atakashaziremu omuhara ou araashwere. 2) Okukoresa obwonko kwijuka
 ebyabaireho. Akabanza kuteekateeka munonga yaabona kwijuka ebi baabaire
 bamutumire. 3) Okutebeekanisa haaba haine eki orikwenda kukora. Akamara
 omwaka naayeteekateekyera obugyenyi bwe.
okuteekurana [okuteekurana] g. Okutonganisa omuntu buri kaanya yaaba
 aine eki akushobeize. Yaaba naateekurana na ishe, ahabw'okumugobeza.
okuteekurura [okutéékurura] g. Okwihaho ebintu ebyaba bipangire hamwe,
 orikwirizayo kimwe kimwe. Yaija, yaateekurura ebintu bye omu shanduuko.
okuteekwa [okutéèkwa] g. Okugyemeserezibwa kukora ekintu eki waaba
 otarikwenda kukora. Nyina akamugira ngu naateekwa kuteeka eby'okurya
 bya kyakiro. RT: okuteekwa.
okuteekyerana [okuteekyerana] g. 1) Okujwanzya eby'okurya omu kubiteeka.
 2) Okutungikirana ebintu birikukuratana. Esafuriya z'orufu zoona baaba
 baziteekyeraine.
okuteekyerereza [okuteekyerereza] g. Okugambira nari kushoboororera omuntu
 ebintu oku byagyenzire. Akamuteekyerereza nk'oku arikwenda kuza
 kushwera.
okuteekyereza [okutéékyereza] g. Okukoresa obwonko nari omutwe omu
 kwebuuza, kushwijuma n'okwijuka ekintu. yaaba naatekyereza nk'oku
 araazeyo. reb: OKUTEEKATEEKA 1 RT: okuteekereza. fum: Okuteekyereza
 kutarekirwe niryo eiraro.
okuteekyesa [okuteekyesa] g. Okusiima omuntu owaateeka, waamara kurya.
 Ku yaamara kurya, tiyaateekyesa, yaagyenda.
okuteera [okutéèra] g. RT: okuteera. 1) Okuniha nari kuhonda ekintu
 n'amaani. Yaamuteera eibaare ry'omu mutwe gwayatika. 2) Okusingura
 abazigu omu rugamba. Bakaza kurwana baabateererayo. 3) Okusinga omu
 mpaka. Aboojo baateera omupiira, abantu boona baashemererwa.
 4) Ekinyonyi kuzaara amahuri. Enkoko ekateera amahuri munaana.
 5) Okuhandiika ekitabo. Akateera ekitabo kirungi. 6) Okuteera enduuru:
 Okukoronga enduuru. Abashuma baamutaahirira, yaateera enduuru.
 7) Okuteera engaro: Okubuganisa engaro zikagamba. Yaateera engaro,
 boona baashoberwa. 8) Okuteera obushera: Okuta enteezo nari amamya omu
 bushera ngu bunure. Yaateera obushera tibwanura. 9) Okuteerwa empazi:
 Okutaahirirwa empazi nari obundi buremeezi. Empazi zikateera nyekiro
 abantu baaraara batabyamire. 10) Okuteera omuhanda: Okuza ahantu.
 Nkateera omuhanda naazayo, tinaamushangayo. 11) Okukwata nari kujakura
 ekintu n'obwira. Empungu ekateera enkombe omurundi gumwe twashoberwa.
 12) Okuteera obuyaga: Okugaaniiza omuntu namunonga ou omanyiriire. Ku
 yaahikire aho, yaatandika kuteera obuyaga. koz: gut. 13) Okuteerwa
 amahungu: Okugwerwa akagwe nari kuhikwaho ekintu eki waaba
 oteeteekateekire. Omukazi ku yaatsigireho iba yaateerwa amacumu. koz:
 gut. 14) Okuza kukwata nari kuronda enseenene. Boona baimukira kuza
 kuteera enseenene. 15) Okureetera nari kureetaho ekintu. Okuhunama kwe
 kukamuteera obufeera. 16) Okuteera eitaka: Okwiha eitaka aha bitookye
 baaba nibenda kubinyuuka. Ebitookye nibwo baabiteera eitaka,
 n'eby'okunyuuka nyenkyakare. 17) Okuteera-entende: Okunywa amaarwa
 maingi okatsinda okabura ageetaatsya. 18) Omwana kuzaanira omunda ya
 nyina yaaba atakazairwe. Omwana akwaitse naateerera omu nda.
 19) Okuteera-amatundu: Okurabya ehuuzi omu mukugiro gw'empare.
 Yaasigariza kuteera-amatundu n'okutaho amapeesha akamara. 20) Okwana
 kw'ebijuma, ebyozi, n'ebindi. 21) Okutsiiga enkaito omubazi.
 22) Okugwitsa ekintu ahansi. Yamukiriza yaamuteera ahansi. 23) Okuteera
 ahu kyaguruka. Okuhika ahantu okyerereirwe okashanga ekikorwa
 kyahwaire. koz: gut. 24) Okuteera akabega: Okubura kufa aha muntu. koz:
 gut. 25) Okuteera akacabari: Okukoresa omutwe gw'emboro* kwagura
 omusino*. 26) Okuteera amakoome: Okuhinga amakoome. 27) Okuzaana
 ebikonde, omupiira, zaara, n'ebindi. 28) Okukora akatandaaro, amahega,
 eishumi, ekiina, ekitanda, obugamba, orugyegye, orureebo, orwina,
 n'ebindi. 29) Okureetera amaryo, eihamba, eishaija, obufeera, obworo,
 n'ebindi. 30) Okuteera omuntu akeeyebe: Okwebesa omuntu ekintu. koz:
 gut. 31) Okucwanyagura amatsinde. 32) Okukoresa enkoni, embundu,
 n'ebindi kusaasa ondiijo. 33) Okuteera eibanja: Okureetera ondi
 kuhurira omu mutima haine ekirikumuburaho. koz: gut. 34) Okucumita
 omuntu nari ekintu nookoresa empitirizo, eicumu, omwambi, n'ebindi.
 Yaaza kureeta ow'okumuteera ekikatu. 35) Okuteera ekiro: Okugyenda
 nyekiro. 36) Okuteera amahembe. Okuroga omuntu. 37) Okuteera ekicurizo,
 ekifiizi, n'ebindi. 38) Okushunshura eishokye. 39) Okuteera ekibunu:
 Okukunamira omuntu. 40) Okusiiga enju nari ekidongo omusheenyi, eibara,
 n'ebindi. 41) Okuteera ekiraka: Okwigaza ekihengyere. 42) Okuteera
 ekiruhuuko: Okuruhuka. 43) Okuteera embibo. Okubiba. 44) Okuteera
 ekintu emihambo. 45) Okuteera mpimbi na muzaana: Okwehakana.
 46) Okuteera empitsi orugari, okuteera enjojo ekihosho: Okukora
 ekitarimu bwengye. 47) Okuteera enaku: Okurengyeza omuntu.
 48) Okugambisa enanga, engoma, ekide, n'ebindi. 49) Okuteera esimu:
 Okugambira aha simu. 50) Okuteera eshabari. 51) Okuteera kaamukungu:
 Okutsimba emikono nari omutwe ahansi oyemeriize amaguru omu mwanya.
 52) Okuteera oburaaza: Okukoresa ebishaka ebiri omu maizi, agaraire omu
 nju, omu kuhaasirira. koz: gut. 53) Okuteera omu kanwa: Okutaririza
 omuntu yaaba naagamba. koz: gut. 54) Okuteera omu kyakwahwa: Okwesiima.
 koz: gut. 55) Okushamba. Yaamuteera omugyere yaamwata eigotsi.
 56) Okukaata obudongo. 57) Okuteera omushororongo. 58) Okuteera orume:
 Okugamba obugyenyi. koz: gut. 59) Okuteera rusasi: Okwokyereza ekyoma
 orikukoresa rusasi. 60) Okuteera akatsindo: Okwesiimirana omuntu
 orikumworeka ngu torikumweshengyereza. 61) Okuteera amaago: Okugambira
 omuntu obusaasi bwawe, oine eki orikumushaba, baitu otaine matsiko ngu
 naija kukuhwera. koz: gut. 62) Okuteera akainuko: Kukwatsa omuntu ngu
 ainukye juba, narishi kumuha obuhwezi omu kukora omurimo. Ekishiija
 kindemire, shana oije onteere akainuko. 63) Okuteera ekipande: okuteera
 omusheenyi ahanju n'omwiko, oine akabaaho k'okuboneza. Enju ye hati
 ariyo naagiteera ekipande. fum: Enkoni eteire mukabaro, ku ogireeba
 ogirenzya orugo. Omuteezi w'enduuru y'enyegano ahonoka omunwa. Empungu
 ehiiriirwe eteera embeba erimu omwonyo. Enjura eteera eki eshangire.
okuteera eiziba [okuteera eiziba] g. Okunywera amaizi omu iziba omuriisa
 yaaba atakamazire kugataha kugata omu bwato. Ente ze nizikunda kuteera
 eiziba.
okuteera ekitsigye [okuteera ekitsigye] g. Okureebesa omuntu eriisho
 ry'obushoboorozi. Mukama we ku yaahuriire yaarandagurika, yaamuteera
 ekitsigye. RT: okwita eriisho.
okuteera ekitsyori [okuteera ekitsyori] g. Okureeba kubi omuntu
 namunonga haaba haine ebi otaikirizana nawe. Akaguma naamuteera
 ekitsyori ahabw'okugamba embushukane.
okuteera embari [okuteera embari] g. Okushataguza ekintu noihamu ebicweka
 bihango munonga. Empimbi akafa kugiteera embari, atyo yaataaha.
okuteera emihango [okuteera emihango] g. Okuta ebintu omu butuumo nka
 waaba noobiguza. Twashanga emondi ze yaaziteire emihango.
okuteera enganja [okuteera enganja] g. Okuburwa ebikozeso birikumara
 omu kintu eki orikukora. Aine embibo nkye, weena naateera enganja.
okuteera enkomyo [okuteera enkomyo] g. Okugambisa enkumu ibiri rumwe
 waaba noorutsiiga aha rundi nka waaba nooyeta embwa. Yaateera enkomyo
 embwa yaija.
okuteera enkwa [okuteera enkwa] g. Okubagara omusiri okaguma noobagara
 orunyiriri rumwe, waarumara okataho orundi. Ebihimba yaabibagara
 naateera enkwa.
okuteera entumba [okuteera entumba] g. Okunyampa ekinyampo
 kikahurirwa munonga. Ku baaheza kuhaaga, baatandika kuteera entumba.
okuteera entwe [okuteera entwe] g. Okuhungahungira oshutami orikwenda
 nk'okugwa. Araire omu bugyenyi yaasiiba naateera entwe.
okuteera obukumbi [okuteera obukumbi] g. Okugamba orikuzaanisa omuntu
 w'oruganda orundi. Otagira ngu yaaba naamujuma, baaba nibateerana
 obukumbi.
okuteera obutirima [okuteera obutirima] g. Okugambisa eminwa
 orikugitetemesa nookora eiraka ry'okurembesereza abaana bato. Omwana
 yaaba naarira, baamuteerera obutirim, yaahunama.
okuteera oruhoko [okuteera oruhoko] g. Akamanyiso nari ekikorwa eki
 omutsigazi akora aha mwishiki nainga eka ei arimu ayesherekire,
 kumanyisa ku yaata omwishiki ogu omu majuta ga bwangu kwonka abazaire
 be batakikunzire. Hariho emiringo mingi y'okuteera oruhoko.
 oruhoko rw'emboha Orikuruteera akaba areeta emboha aginaga omu nju ei
 omwishiki arimu reero omwishiki ahingirirwaho.
 oruhoko rw'omutumba Orikuruteera akaba atema akatumba akanaga omu ka ei
 omwishiki arimu aguma naakasiisirira ngu katanyubuza okuhitsya aha
 shaaha ei baabaire bamuhingiriraho. Bakaba bagira ngu kaanyubuza
 atakahingiirwe, naafa.
 oruhoko rw'omwambi Orikuruteera akaba arasha omwambi omu kanono k'enju
 y'omwishiki. Bakaba bagwihamu baamara kumuhingira agyenda nagwo omu
 kigagara owa iba.
 oruhoko rw'enkoko Orikuruteera akaba aija n'enkoko y'enshaaki aginaga
 omu nju y'omwishiki reero omwishiki akaba aguma agikwatsire ngu
 etaajuga akafa, bakimara kumuhingira agigarurayo owa iba.
 oruhoko rw'eihega Orikuruteera akaba ahigura eihega ry'omu kishengye
 ky'enju ei omwishiki arimu, arita omu muryango reero bakimara
 kumuhingira arigarura omu kishengye.
 oruhoko rw'omusinga Orikuruteera akaba areeta akati k'omusinga akanaga
 omu nju ei omwishiki arimu, bakimara kumuhingira akagaruramu.
 oruhoko rw'esaano Orikuruteera akaba ashanga omwishiki naasa, akwata
 omu saano ye agimusiiga.
 oruhoko rw'amaizi Orikuruteera akaba ashanga omwishiki naataha amaizi,
 naayozya ebitakuri, nainga naanaaba, akwata amaizi agamushukaho.
 oruhoko rw'amajuta Orikuruteera akaba aijana amajuta agasiiga
 omwishiki, nari agata aha mwanya ogu omwishiki yaabaire akira
 kuriiraho.
okuteeraho [okuteeraho] g. 1) Okugyezaho kukora ekintu obundi
 orikuteekateeka ngu kigumire. N'obu ekigyezo kyabaire kigumire, kwonka
 nkafa nteireho kukikora. 2) Okukora ekintu kitaabe kirungi munonga nari
 kibi munonga.
okuteerana1 [okutéérana] g. RT: okuteerana. 1) Okubuganira ahantu nari
 kwerundanira hamwe. Akaija, yaayeeteerana n'abandi omu bugyenyi.
 2) Okutembana kw'ekikazi n'ekishaija omu by'enshoni. Ogwo mushaija
 naakunda kuteerana n'obwana buto. 3) Okukwatanisa ekintu ekibaire
 kicwekire. Niwe yaateeraine ekiteeteeyi kyangye ekyabaire kikuzire.
 4) Okukwatanisiza hamwe kukora ekintu kimwe. Bakateerana sente, baagura
 ente. 5) Okugaita omushaija n'omukazi omu bushwere oburikwera.
 Bakabateerana omwaka oguhweire. fum: Ageeteeraine nigo gaata eigufa.
okuteerana2 [okutéérana] g. Okwanganisa abantu, bakaharangatana. Ogwo
 mukazi niwe yaateeraine nyinazaara n'omukamwana. RT: okuteerana.
okuteeranisa [okuteeranisa] g. Okugamba ekitahikire otakigyendereire.
 Yaateeranisa yaamubeiherera ngu niwe yaayibire. RT: okuteeraniza.
okuteesa [okutéésa] g. Okuhaajaana nari kuhaanuura aha nshonga kwenda
 kuhika aha kwikirizana. Eka ye ekateesa ngu bamubinge. RT: okuteesa.
okuteetuka [okuteetuka] g. Okugamba noorengyeza omuntu ori nk'orikuzaana,
 okukira munonga omu bantu abarikwingana omu myaka. Yaaba naagamba,
 naateetuka.
okuteeza1 [okutéèza] g. Okushohoza eiraka. Twashanga hatariyo orikuteeza.
okuteeza2 [okutéèza] g. Okubazamu. Baaba nibeega okuteeza.
okutega1 [okutéga] g. RT: okutega. 1) Okuta omutego ahantu oine eki
 ogyendereire kukwata. Embeba yaagitegyesa akameshu. 2) Okuta ekintu omu
 muhanda gw'ekindi kukigwisa. Yaamutega n'okuguru kwe, yaagwa ahansi.
 3) Okubeihabeiha omuntu ngu akugambire nari akuhe eki orikwenda.
 Yaamutega yaamugambira amazima goona. 4) Okurindira omuntu omu omuhanda
 ngu atakutsiga nari waaba oine eki orikwenda kumukora. Yaamutegyera omu
 muhanda ogw'owaabo, yaaretwa ogundi. Baaba bamutegire nibenda kumwita,
 kwonka yaareetwa omuhanda ogundi yaabatsiga. 5) Okuhigikira ekintu ngu
 kitagwa.
okutega2 [okutéga] g. Okwiha nari okushara obwoya bw'aha mubiri.
 Yaagyenda ngu nyina amutegye eishokye.
 okutegyera, okutegyesa, okutegwa reb: OKUMWA
okutega3 [okutéga] g. Okuta emikono n'engaro omu maisho orikushaba nari
 orikwakiira. Omwana ku yaareeba naarya yaamutega engaro. RT: okutega.
 okutegyera, okutegyesa, okutegwa
okutegama [okutégama] g. Okugondama nari kukiikama kw'ekintu. Ekiti
 yaashanga kitegami.
 okutegamuura, okutegamuuka, okutegamira, okutegamira
okutegana [okutégana] g. Okukora munonga nooyenda ngu abantu babe gye
 bashemererwa. Akategana munonga kutubonera eky'okurya. RT: okutegana.
 okuteganira
okuteganguza [okuteganguza] g. Okugyenda nootandaguza orikwenda kugwa.
 Omwana we naagyenda naateganguza.
okuteganisa [okutéganisa] g. Okuzibira omuntu kukora gye emirimo ye.
 Kuri naaherize kwoza, kwonka omwana agumire nanteganisa.
okuteguruza [okutéguruza] g. Okuzina nooguruka. Ekitaaguriro ku
 kyahimbire boona baatandika kuteguruza. gyer: OKUSOOMA.
okuteguura1 [okutéguura] g. Okwiha ebintu omu mwanya ogu
 bitashemereire kuba birimu okabita omu mwanya gumwe ahu bishemereire
 kuba biri. Yaateguura ebikopo ebi twanyweramu.
okuteguura2 [okutéguura] g. Okutandika kumera kw'ebihingwa. Baitu
 ebihingwa bye byategwire. gyer: OKUSHEBUKA.
okuteguura3 [okutéguura] g. Okwiha enyamaishwa omu mutego nari
 obutimba n'entukuru omu maizi. Yaaza kuteeguura emitego, engwe yaaba
 eri haihi kumwita. RT: okutegura.
okutegyeka [okutégyeka] g. Okugira obushoboorozi aha kintu. Naategyeka
 munonga omukazi we.
 okutegyekyesa, okutegyekwa gyer: OKURAGIIRA.
okutegyera [okutegyera] g. Okuhigikira ekintu ngu kitagwa. Muronde enyomyo
 mutegye ebitookye bitahirikwa omuyaga. km: okutegyerera.
okutegyereza [okutégyereza] g. reb: OKURINDA 1
okutegyeza [okutegyeza] g. Okutegyera, kwanika aho, nari kubiika kubi
 ebintu bikakoresibwa abatashemereire kubikoresa bikahwaho. Eby'okurya
 byona yaabitegyeza abaana baabimaraho.
okuteha [okuteha] g. Okukora omurimo n'obugara, otataireho mutima
 okakoraho kakye hakatsigaraho muhango ogu waakubaire omazire omu bunaku
 nibwo bumwe. Boojo, eriizooba mwateha; aha niho mwarengyeza eizooba?
okuteisa1 [okutéìsa] g. Okuha omuntu obwengye kwenda ngu arekye emicwe
 mibi. Nyina ku yaizire yaamuteisa.
 okuteisibwa, okuteisiza
okuteisa2 [okutéìsa] g. Okucumita aha rubaju waaba nooza kucumita ekintu.
 Omuhiigi yaateisa.
 okuteisiza, okuteisibwa
okutema [okutéma] g. Okukoresa ekintu ky'obwogi nk'empango, omuhoro,
 n'ebindi kucwagura nari kuhirika omuti, omutumba n'ebindi. Akeejunisa
 empango kutema emiti yoona. RT: okutema.
 okutemera, okutemesa, okutemwa
okutemba1 [okutemba] g. RT: okutemba. 1) Okuza aha mutwe gw'ekintu
 nk'omuti. Yaatemba ekiti, yaahika aha katungu. 2) Okwinamuka nari
 kunyegyera akatembo. Twamubugana naatemba orushozi. 3) Enyamaishwa
 enshaija kwemya enkazi. Enimi egi, yaaba neetemba ente yangye. 4) Okuza
 ahaiguru kw'emihendo y'ebintu. Emihendo y'ente hati etembire
 tookaabaasa kugigura.
 okutembesa, okutembera, okutembwa
okutemba2 [okutemba] g. Okubyama kw'omugabe. Twashanga omugabe
 yaatembire. koz: orurimi rw'ekikaari.
okutembaitura [okutémbaitura] g. Okukiriza ekintu kirikuremeera,
 n'obwira, kandi nookoresa amaani maingi. Akatambaitura enjoga
 y'amaarwa, yaaginaga aha mutwe, yaagyenda. km: okutendiitura.
okutembeeka [okutembeeka] g. 1) Okuza ahaiguru kw'emihendo y'ebintu
 omu katare. Abaguzi batembeekire emihendo y'ebintu. 2) Okuteera
 kariigobe, nari okuta ekigyere aha kindi, waaba oshutami. Yaashutama
 atembeekire ebigyere. 3) Okukurata ekintu. Yaagyenda amutembeekireho.
 4) Okubeeherera omuntu nooyongyeramu ebitari byo nk'omu rubanja. Reka
 kuntembeekaho ebyo, tindikubimanya.
okutembekyerana [okutembekyerana] g. Okutungikirana ebintu aha bindi.
 Mutembekyerane ebintu ebyo tubone omwanya.
okutemburuka [okutemburuka] g. Okuruga ahaiguru okaza ahansi. Temburuka
 omu kiti ekyo tugyende. RT: okutemburuka. fum: Amatemba tigarema,
 harema amatemburuka.
okutembuura [okutembuura] g. Okutandika kukora nari kukoresa ekintu
 kitsya. Yaatsiiba naatembuura ekishaka kye eki aguzire.
okutemuka [okutemuka] g. 1) Okwirukanga. Twamugambaho yaatemuka hati
 yaabuzireho. 2) Okweyongyera kuhanguha kw'ekintu nk'ekironda. Ekironda
 ekyo kitemukire ahabw'obutakinaaba.
 okutemura
okutemuurura [okutémuurura] g. Okutema ebiti, ebinyaatsi nari ebishaka
 kubiiha ahu bitarikwendwa. Yaaba naateemuurura omu mbuga, yaabonamu
 enjoka.
okutenda1 [okutenda] g. Okuhimbisa nari kugamba gye aha muntu nari
 ekintu. Akeeshongora boona baamutenda.
okutenda2 [okutenda] g. Okuhunda ekintu n'enkwanzi. Bariyo nibatenda
 enkoni y'omugore.
okutendeera [okutendeera] g. Okuba gye nari okushemererwa omu mutima.
 Okutendeera kukamureetera okugomoka.
okutendegyeza [okutendegyeza] g. Okutereera orikuhurira gye, nk'ente
 baaba nibagyagaaga. Ente yaatendegyeza barikugyagaaga.
okutendeitura [okutendeitura] g. reb: OKUTEMBAITURA
okutendeka [okuténdeka] g. Okwegyesa omuntu nari enyamaishwa omu mwoga.
 Ndiyo nintendekwa obushomesa.
okutendera [okuténdera] g. Okukorera omuntu reero akakuha omuhara
 okamushwera nk'omuringo gw'okushashuriramu ebi omukoreire. Omu
 Banyankore hakaba hariho obushwere bw'okutendera. Ishezaara
 yaamutendera omukazi.
okuteneneka [okuteneneka] g. reb: KUTEEKA 3 km: okutenenkyerera.
okutenenkyerera [okuténenkyerera] g. reb: OKUTEEKA 3 km: okuteneneka.
okutenga1 [okutenga] g. 1) Okuhurira nooyenda aha mutima ngu ekintu kibe
 nk'oku orikukyenda. Yaayetenga kugaruka owaabo. 2) Okutandikaho ekintu
 nk'orutaro. Baatenga orutaro rwayanga kuhwa.
 okutengyera
okutenga2 [okutenga] g. Okusiisikara kw'ekintu kikatandika kujunda
 n'okunuuka kubi. Yaatuteekyera eky'enyanja kitengire.
okutenganya [okutenganya] g. reb: OKUTENZYA
okutengatenga [okutengatenga] g. Okunyigaanyizya nari okuzunguza ekintu.
 Enseenene zaatengatenzya omuteete.
 okutengatenzya
okutenguka [okutenguka] g. 1) Okutsinduka kw'enkungu nari eitaka. Enjura
 ku yaagwire nyingi orukungu rw'owaabo rwatenguka. 2) Okucwekacweka
 omubiri gukaba ebironda. Okuguru kwe kwona kutengukire. 3) Okurugwamu
 enda omu bakazi etakahikize meezi mwenda. Omuramu enda yaatenguka.
 okutengukira, okutengukisa
okutengura [okutengura] g. Okutsindura nari okuhinga ekiguzi nainga
 enkungu okakisheenyagura. Iroko otengure enkingo egyo, ninyenda
 kuhingaho ebicoori.
okutengyeneka [okutengyeneka] g. 1) Okukorera ekintu omusingye nari
 okukita aha musingye. Enju egyo bagitengyenekire kubi neija kugwa.
 2) Okureetwareetwa orikwenda kutandika kukora ekintu ky'omuze mubi ogu
 otuura nookora. Omwana ogwo ku oraareebe yaatandika kweyagura amaisho,
 omanye ngu yaatengyeneka.
okutengyera [okutengyera] g. Okwendeza omuntu ngu atungye nari
 ahikweho ekintu kirungi. Akamutengyera okubona omurimo yaagubona. gyer:
 OKWENDEZA. fum: Baarutengyera enganga rwita encubuzi.
 Ebigambo eby'okutengyera emigisha
 - kahangaare
 - kamereere
 - katungye
 - kazaare

okutengyerera [okutengyerera] g. Okuhurira otahamire nka waaba
 oyemereire, orikuhurira nooyenda nk'okugwa. RT: okutengerera.
okutengyeta [okutengyeta] g. Okuzongazonga. Omuyaga ku gwaizire,
 gwatengyetsa emiyembe yoona yaaragara. RT: okutengeeta. km:
 okutengyetsa.
okutengyetsa [okutengyetsa] g. Okunyigaanyizya, okuzunguza nari
 okutetemesa ekintu mporampora kikaguma nikizongazonga. Yaaba
 naatengyetsa omuti gwahendeka. km: okutengyeta.
okutengyeza [okutengyeza] g. Okutetema munonga ahabw'embeho nari
 oburwaire. Twashanga naatengyeza ari omu kitanda. gyer: OKUPIIPA.
okutenteberera [okuténteberera] g. Okwirukangira, okuhwera, okuburira
 nari okweshereka omu kishaka. Akareeba abazigu yaatenteberera.
okutentebuka [okutentebuka] g. Okuhwa amaani, ekintu eki waaba nookora
 kikaremwa kuhwa. Ku baareebire omurwaire ataagaruka kugamba,
 baatentebuka.
okutentura [okutentura] g. reb: OKUTERURA
okutenzya [okutenzya] g. Okukwata aha kintu kikatengatenga nari
 kikeehuuba. Enjura y'eihunga yaatenzyatenzya omucungwa, ebijuma byona
 byaragara.
okutera [okutera] g. Okusiisikara kw'ebihingwa by'emizi nk'ebitakuri
 byaba bikuzire munonga bikagira amaizi omunda. Ebitakuri bye bitezire.
okuterama [okutérama] g. 1) Amaizi kuguma omu mwanya gumwe
 gatarikugyenda. Amaizi gaterami omu kibuga, gaayanga kwoma.
 2) Okweteeranira ow'omuntu kw'abantu kugaaniira haaba hariyo oburemeezi
 nari omukoro kumara obwire buraingwa. Baaza omu mbaga baateramayo.
 3) Okuguma aha mahega mushutami bwanyima ya kyakiro. Ku tuheza kurya
 kyakiro, tuterama turikushaakuza nari turikugana.
 okuteramira, okuteramisa
okutereera [okutereera] g. RT: okutereera. 1) Okugororoka kw'ekintu.
 Orubingo rutereire, tirugondamiho. Omuhanda gutereire, tigukiikami.
 2) Okutuuza kw'omurwaire, akagira obusingye. Hati yaatandikire
 kutereera. 3) Okuboneza ekintu. Akatereeza ahu baabaire nibaza kubyama.
okutereeza [okutereeza] g. reb: OKUTEREERA
okutereka [okutéreka] g. Omuntu ohiisize kuha bagyenzi be amaarwa ga
 busha. Yaabatereka amaarwa maingi, baasinda. fum: Ag'entereko tigaimwa.
 okuterekana, okuterekyera, okuterekyesa, okuterekwa
okuterekyerera [okutérekyerera] g. Okuramya emizimu n'emandwa
 orikuzigaburira. Baaba barikuterekyerera, enjura yaabateererayo.
okuterera [okuterera] g. RT: okuterera. 1) Okuseerera kw'ekintu kikagwa
 ahansi. Enjura yaagwa oruguuto rwaterera. 2) Okugira omubiri
 gutarikubaasa kuhamwaho ekyaguribataho nari ekyagukwataho. Ajwaire
 omwenda gurikuterera. fum: Omushwezi wa kubi ati ekyahi kyaterera.
okuterera [okutérera] g. Okuribata ahantu hakagyenda okenda kugwa nari
 okagwa. Hagwa enjura nyingi omuhanda niguterera.
okuterura1 [okutérura] g. RT: okuterura. 1) Okwiha enyungu y'eby'okurya
 aha mahega. Maawe yaaterura ebitakuri aha mahega ngu bitabakira.
 2) Okukiriza ekintu ahansi. Yaaterura omuti gwona.
okuterura2 [okutérura] g. Okubugana omwishiki aha muhanda mukamukwata
 atenzire, na bwanyima mukamutaasya. Abantu ba kare bakaba baine omuze
 gw'okuterura abaishiki.
okuteta [okutéta] g. Okugira obugwagye okeetwara nk'omwereere omu
 mitwarize n'omu mikorere. Omukaikuru naatetsa omwijukuru.
 okutetsa, okutetuka
okuteteburiza [okuteteburiza] g. Okugamba ebigambo bitarikurugayo gye
 nk'omuntu yaaba naagamba oburimi nari omwana naayega kugamba.
 Baamubuuza yaatandika kuteteburiza.
okuteteerwa [okuteteerwa] g. Okuburwa omujinya gw'okukora.
okuteteeza [okuteteeza] g. Okubeihabeiha omuhara otakakuzire nooyenda ngu
 omushwere. Omutsigazi nanka akateteeza muhara wangye.
okutetema [okutetema] g. RT: okutetema. 1) Okwezunguza nari okunyiganyiga
 kw'ekintu. Omusisa ogwagamba gwatetemesa ensi yoona. 2) Okugira
 ekitengo ahabw'embeho, oburwaire nari obwoba. Yaakwatwa omushwija,
 yaaguma naatetema.
 okutetemesa
okutetera [okutétera] g. Okugamba kw'enkokokazi yaaba neeyenda kutandika
 kuteera amahuri. Enkoko ye neetsiiba neetetera rirenga. gyer:
 OKUKOKOZA.
okuteteza [okutéteza] g. Okuhonda ekyoma. Omuheesi yaateteza ebyoma.
 okutetezibwa
okutezya [okutezya] g. Okwemerera kw'amahembe g'ente. Ente zaitu zoona
 zitegize kurungi, tiharimu nkungu nari entendegyere.
okutibaatiba [okutibaatiba] g. Okutetema nari kutibagana kw'ekintu.
 Omunyaafu nigutibaatiba. reb: OKUTIBAGANA
okutibagana [okutibagana] g. reb: OKUTIBAATIBA
okutibiirira [okutibíírira] g. Okuteerera ekintu omu itaka ngu kihame.
 Mukaaka yaaza kutibiirira emondi omu ruhanga.
okutibika [okutibika] g. Okuta ekintu omu kindi kikaburiramu. Yaatibika
 ekikopo omu nyungu y'amaizi.
okutibirana [okutibirana] g. Okugaitirana ebintu ebitarikushushana.
 Yaatibirana ebihimba n'ebicoori omu kiteebo.
okutibita [okutibita] g. Okushuka ebintu, nk'amaizi, reero gakayomba.
 Amaizi gaatibitira omu nyungu.
okutiga [okutiga] g. Okwanga kukora ekintu nkana, okimanyisize.
 Baamugira ngu aze kuhinga yaatiga. RT: okutiga.
okutigaiga1 [okutigaiga] g. Okugondama kw'ekiti nka kyagiibwaho ebintu
 bingi nk'ebinyonyi, kikenda kuhendeka. Enyonyi ku zaagwire aha kati,
 kaatigaiga.
okutigaiga2 [okutigaiga] g. Okutacwamu juba eky'okukora. Ka waatigaiga
 nootandika ryari. Cwamu juba orekye kutigaiga.
okutiganda [okutíganda] g. Okutema ebiti nari embingo z'okwombekyesa enju.
 Yaaza kutiganda emingo. fum: Abataza nibatiganda tibombeeka hamwe.
okutigiriza [okutigiriza] g. Okutakorera ekintu omu bunaku bwakyo,
 okaguma nooyezigaziga, ahabw'obweremwa, obutafayo, n'okweganya. Kahara
 kangye kundikukatuma kaguma nikatigiriza.
okutigita [okutigita] g. Okuzunguza ekintu nk'oburo omu kiibo, nari
 obushera omu nkyeka. Tigita obwo buro butaahora. Abakare bakaba
 batigita amacumu nibeevuga.
okutiha [okutiha] g. Okufukiirirwa munonga kw'ekintu, kikashusha
 nk'ekirikwenda kujunda, kikahuumura kubi. Ekisisi akakireka ahansi
 munonga kyatiha.
okutiiha1 [okutiiha] g. Okuyoora ekintu orikukoresa ebikwato nari
 ekitiiho, endasho, n'ebindi. Yaatiiha omusheenyi omu kiina. RT:
 okutiya.
okutiiha2 [okutiiha] g. Okurya nari kunywa omu bwingi. Akaza omu bugyenyi
 yaayetiiha amaarwa kakye gamwite.
 kwetiiha
okutiiha3 [okutiiha] g. Okugamba kw'entuuha zaaba nizizina nari zaamara
 kwiguta. Entuuha ku zaamara kurya oburo bwe, zaatandika kutiiha.
okutiika [okutiika] g. Okwongyera aha bintu ebi waaba oshemereire
 kushashura. Akakyererezayo omushoro, baamutiikamu enkumi itaano.
okutiikuura [okutiikuura] g. Okuhindagutura nari kwimutsya buri kintu
 nooronda ekintu ekiri ahansi y'ebindi. Akatiikuura enju yoona naaronda
 empiha ze, yaarugaho yaazibona.
okutiina [okutíìna] g. Okugira obwoba. Akareeba ishe yaatiina. fum:
 Tintiina munju, biri aine omuraazamu.
 okutiinisa, okutiinira, okutiinwa
okutiiza [okutiiza] g. Okushaba omuntu ekintu kye okakikoresa eki
 orikwenda, bwanyima okakigarurayo. Yaatiiza empare y'okutaahisa
 obugyenyi. RT: okutiiza. fum: Efura etatiiza ekahemura abaabo.
okutikura [okutikura] g. Okuteera ekintu munonga n'amaani. Ente
 nizitsiiba nizitikurana amahembe.
 okutikurana, okutikurwa
okutimba [okutimba] g. Okurima ekiina. Akatimba ekiina ky'okubyaramu
 omutumba.
 okutimbwa, okutimbira, okutimbisa, okutimbagura
okutimbikirana [okutimbikirana] g. Okukora ebintu bikurataine. Omu kukora
 tarikwebariirira naafa agatimbikirana emirimo.
okutimbirayo [okutimbirayo] g. Okusyokayo nari okujumbukayo kw'ekintu
 kikagwa omu bantu abaaba batakyeteekateekire. Ku yaahurira omukazi
 yaija, yaatimbirayo yaamuteera omwatse gw'oruku.
okutimbiriza [okutimbiriza] g. Okushaba ekintu otarikuhuumuza. Yaaguma
 naamutimbiriza, mpaka akimuhaire.
okutimbiza [okutimbiza] g. Okwiha ekintu ahantu ahonaaho. Twareeba
 yaatimbizayo egaari ye yaagyenda.
okutimbura [okutimbura] g. Okucumita. koz: KI.
okutimbuuka [okutimbuuka] g. Okukokooka, okushushuka nari okurugwaho
 omubiri gw'aheeru. Omuramukazi akamushuka amatahaanure, yaatimbuukaho
 oruhu.
okutimwimwa [okutimwimwa] g. Okuguma nooza kukora ekintu nooreka nari
 okukora ekintu nookubangaanisa. Twamugira ngu aije, we yaaza omu
 kutimwimwa twamureka.
okutinda1 [okutinda] g. RT: okutinda. 1) Okukora orutindo. Baatsiiba
 nibatinda aha murindi. 2) Okuboneza nari okwara ahantu namunonga
 ah'okubyama. Yaamutindira ah'okubyama.
 okutindisa, okutindira, okutindwa
okutinda2 [okutinda] g. Okutsiibayo nari okukyerererwa kumara ekintu.
 Yaaza kutaayaaya yaatindayo. koz: KI. gyer: OKUKYERERERWA.
okutindika [okutindika] g. Okushereka ekintu nari okuguma n'ekintu kitari
 kyawe otakihe mukama waakyo. Yaatindika omwana w'abandi, yaaremwa
 kutuha amaizi.
okutinduura [okutinduura] g. 1) Okuhindahindura ebyeyariro
 n'ebyeshweko waaba noohaboneza nari oine eki orikuronda. Banza
 otinduure ekitanda kyona, tubone kuhakondoora. 2) Okuboneza ekintu
 ekibaire kisiisikaire. Omugurusi yaasiiba naatinduura orutookye rwe.
okutinga [okutinga] g. 1) Okuteerana kumara obwire buraingwa.
 Bakabashanga nibatingana, baababinga omu kyaro. 2) Okuteerana
 n'omushaija mugyenzi waawe.
 okutingwa, okutingana, okutingira
okutingiriza [okutingiriza] g. Omuntu kuhurira naayenda kushambana buri
 shaaha. Omukazi naasiiba atingiriize.
okutinkima [okutinkima] g. Okuzaana kurimu amashemererwa maingi namunonga
 ahabw'omwiguto. Abaana ku baaherize kurya omweza n'eshabwe, baaza omu
 mbuga kutinkima.
okutintigiza [okutintigiza] g. Okukiriza ekintu kirikuremeera kw'omuntu
 akaribata ebigyere birikuhama ahansi. Yaaba ayekoreire enyungu
 y'amaarwa arikutintigiza.
okutintima [okutintima] g. Okutiina kw'akaanya kakye nka waaba nooza
 kukora ekintu omurundi gw'okubanza. Ku yaahikire omu bibuuzo yabanza
 kutintima. RT: okutitima.
okutintinika [okutintinika] g. Okushereka ekintu nari omuntu.
okutiribiriza [okutiribiriza] g. Okuteera engoma, emburuugi, enanga,
 n'ebindi okabijumeeza.
okutiriga [okutiriga] g. Okutsiiga ahantu ekintu ekirikukwatiraho
 nk'amajuta, ebyondo, n'ebindi. Yaamutiriga amajuta maingi.
 okutirigwa, okutirigisa
okutirima [okutirima] g. Okutsyoka nari okuzaana murikwirukanga namunonga
 abaana. Okuguru kwe kukahendeka arikutirima.
 okutirimira
okutirimuka [okutirimuka] g. Okwiruka n'obwira bwingi. Akame
 kaatirimuka omu kishaka.
 okutirimura gyer: OKUSYOKA.
okutirimuka1 [okutirimuka] g. Okuterera kw'ekintu kitarikubaasa
 kukwatwa omu ngaro. Ku naakwatsire enkurungu, yaatirimuka yaaragara.
okutirimuka2 [okutirimuka] g. Okusya kubi kw'ebitookye byaba nibiruga
 omu rutookye rw'omutara. Ebitookye by'aha mutara torikubiteeka mubumba
 nibyanga, biturumuka.
okutiringuza [okutiringuza] g. Okukora kubi omurimo ahabw'okukoresa
 ekikwato kitaine buryo nainga ahabw'okuba omwegi nari ahabw'okugira
 obwoba. Yaabaaga embuzi naatiringuza.
okutiritimba [okutiritímba] g. Omuringo gw'okwiruka otarikwebariirira
 kureeba ahabi n'aharungi, nk'encwamutwe, nari abaana barikuzaana
 akahuna, nainga embwa ezirikuzaana hamwe.
okutiritiza [okutiritiza] g. Okwiruka munonga nari okutiritimba.
okutitira [okutitira] g. Okugira embeho. Embeho yaaba nyingi naatitira,
 ka nze kwota. RT: okutitira.
okutoba [okutoba] g. RT: okutoba. 1) Okugira amaizi weena aha mubiri.;
 Okuza omu byondo nari ekindi kintu okakishiisha. Abaana baaza aha
 by'okurya baabitobagura.
 okutobagura
okutobera [okutobera] g. Okuhwera omu kintu okaburiramu namunonga
 nk'amaizi n'ebindi. Baaza omu maizi baatoberamu. Naaba ninyija
 naaribata omu byondo, naatobera. Embeba ku yaatureeba, yaatobera omu
 mwina.
okutoboorora [okutoboorora] g. Okutabura amaarwa ngu gajwangye gye. Ku
 yaagiire kutaha amaarwa, yaabanza yaagatoboorora.
okutobora [okutobora] g. Okuteerana n'omwishiki otakateeranahoga,
 okamucwa akabubi. Ishezaara akanga ngu omutabani atamutobora
 atakabyamire nawe.
okutoga1 [okutoga] g. Abariisa kwiba nari kurya ebihingwa by'abandi.
 Abariisa baatoga omusiri gw'ebicoori baagumaraho.
okutoga2 [okutoga] g. Okucwa ebishiisha by'oburo butakeezire.
okutogonyoka [okutogonyoka] g. Okujunda kw'ekintu kikahwaho. Tukashanga
 amapapaari ge goona gaatogonyokire. gyer: OKUMOTOKA.
okutogonyora [okutogonyora] g. 1) Okutobaatoba ekintu buri shaaha okaba
 okikwatsiremu. Yaasiiba naatogonyora ekironda, hati kiriyo nikimuteera
 emishonga. 2) Okwimata ekintu kikabaruka eby'omunda bikashohora.
 Emotoka yaamuribata yaatogonyoka.
 okutogonyorwa
okutogota [okutogota] g. Okubira kw'eby'okurya birikugamba, byaba biri
 aha muriro. Eby'okurya byatandika kutogota, yozya esohaani. RT:
 okutogota.
 okutogotsa
okutogyera [okutogyera] g. Okushoroma aha musiri musya omurundi
 gw'okubanza. Eriizooba baatogyera ebihimba byabo.
okutohonora [okutohonora] g. Okucumita ekintu omu kindi, namunonga
 ekyorobi, hakasigaramu ekiina. Ekityokori kyatohonora eminekye yangye.
okutoija [okutóìja] g. Okuheereza omuntu nari Ruhanga ebiconco
 orikumwebaza ahabw'ebirungi ebi akukoreire. Eshaaha ku yaahikire, baaza
 kutoija.
okutokoma [okutokoma] g. RT: okutokoma. 1) Okutsya munonga kw'ekintu
 kikahwerekyerera. Abainazi bakootsya enju ye nyekiro atarimu, amatungo
 n'ebindi bintu byona byatokoma. 2) Okugamba kw'ekintu nk'embundu
 n'obwaku bw'amaani. Embundu zikatokomera omu rutaro.
 okutokomera okutokomesa
okutokoora [okutókoora] g. 1) Okugwa kw'ekitikoozi omu riisho,
 eky'okunywa, n'ebindi. Amate gaatokoora. Naba nimpinga naatokoora.
 2) Okwiha ekitokoozi omu riisho. Yaakwata akati kuntokoora, naatiina,
 eriisho ryareeta emiziga.
okutomera [okutomera] g. RT: okutomera. 1) Okubugabugana n'ekintu
 ekitaraarainwe nari otakireebire okahondana nakyo. Yaatomera omutabani
 atamureebire. 2) Okushanga ekintu nari omuntu ahu waaba
 otarikumuteekateeka. Omu bugyenyi akatomeranirayo na nyina. gyer:
 OKUBANDA.
okutomora [okutómora] g. Okureetera ekintu kyorobi kyarugamu ebikiri
 omunda, obwo okiimatsi nari okiribatsire munonga. Ku baaribatsire
 eipapaari, ryatomoka.
 okutomoka, okutomorwa, okutomoza
okutona1 [okutóna] g. Okuta amabara aha kintu. Yaatona enju ye. RT:
 okutona.
okutona2 [okutóna] g. 1) Okutanga nari okubanza abandi kureeba ekintu.
 Niwe yaatutona omugyenyi. 2) Okugambira ondiijo ku munywani we yaija,
 ou yaaba atarikuteekateeka. Ku yaabaire ari omu nju baamutona
 abagyenyi.
okutonda1 [okutonda] g. 1) Okwahura omu bantu nookuratira oburugo
 n'obukomooko bwabo. 2) Okushoroora omu bintu orikwihamu ebi orikwenda.
 Omwana we naarya arikutonda eby'okurya.
okutonda2 [okutonda] g. Okutandika kumera ebicweka nk'amaguru, emikono
 n'ebindi kw'omwana yaaba akiri omunda. Ente ye yaatorooga ekyana
 kyatandikire kutonda.
okutonda3 [okutônda] g. Okutereeza ekintu waaba nooyenda kukikoma,
 kukibiika nari kukyekorera. Twatsiga naatonda enku, twaija.
okutondagira [okutóndagira] g. Okugyenda kw'akakooko kakye
 nk'akasiisibirizi, empazi, omushwa, n'ebindi. Yaahurira akakooko
 nikamutondagiraho, yaayekanga.
okutondekana [okutondekana] g. Okutebeekanisa ebintu omu myanya yaabyo
 orikubikuratanisa. Twatsiga nibatondekanisa enku twaija.
okutondoora [okutondoora] g. Okushoboorora aha bintu omu bwijwire
 otaine aku otsigireyo. Omugurusi akamutondoorera obuzaare bwabo.
okutondora [okutóndora] g. RT: okutondoora. 1) Okwiha ebintu omu bishushu
 nk'okushuubura ebitookye, ebihimba, ebinyoobwa, n'ebindi. Bariyo
 nibatondora ebihimba bya kyamushana. 2) Okuboneza enono. Ku
 baamugambireho, yaatandika kutondora enono.
okutoneka [okutoneka] g. 1) Okuhutaaza ekironda. Yaaba naagyenda,
 ekinyaatsi kyamutoneka. 2) Okwijutsya omuntu obusaasi nari enaku
 yaareebire. Ku yaamwitsize ekiniga yaamutoneka naamugambira oku iba
 yaafiire. fum: Wantoneka tetaaha bugyenyi.
okutonera [okutonera] g. Okurumwa akakooko akaine oruviiri. Akakooko
 kaamutonera yaazimba.
okutonga [okutonga] g. 1) Okugarukamu ebigambo waaba noocwa nari
 nookoresa omubazi gw'enzaarwa. Ku baamureebire omu kishaka, baamanya
 ngu naashaakiira ahabw'okutonga kwe. 2) Okushaba omuntu
 orikumwehanangiriza. Ku baahikire mukama waabo, baamutonga ku abaha
 ak'okuta omunda ekyo kiro. 3) Okwohereza ekihikiirizi nari akagwe aha
 muntu ou otarikwendeza busingye. Akamutonga enkuba, yaamwiha omu bandi
 yaaba niwe yaita, abandi baatsigara bahuriire.
okutongana [okutongana] g. Okugambisa ekiniga, okajumana n'omuntu.
 Yaatongana na ishezaara. fum: Entongane zitahweire zirugamu embaare.
 okutonganira, okutonganisa
okutonganirira [okutónganirira] g. Okuhoza aha muntu otarikwenda ngu
 ahikweho akabi. Omunyadiini akabatonganirira, batyo boona baabarekura.
 RT: okutonganirra.
okutongooka [okutóngooka] g. Okutsya munonga kw'ekintu kikahwayo.
 Ebitookye byatsya byatongooka.
okutongora [okutóngora] g. Okushoroora ekintu ahabw'oburungi bwakyo.
 Omuriisa yaatongora enumi omu isyo ry'ente.
 okutongoza
okutongoza [okutóngoza] g. Okuhamya omuntu nari ekintu kyona kuruga omu
 muringo ogu kirikuba kirimu, reero kikaikirizibwa kukora nari
 kukozesibwa omu butongore. Baaba barikutongoza ekitabo kyabo eriizooba.
 RT: okutongoza.
 okutongozibwa
okutongyerera [okutóngyerera] g. Okugarukamu ebigambo bimwe omu muringo
 gw'okweshongora, omu mugane nari waaba nooteera enanga nainga
 endingiri. Yaaba naayeshongora arikutongyerera.
okutonoora [okutónoora] g. Okuha omuntu ekintu orikumwerabyaho kandi
 orikumwesiimirana ahabw'obutakigira. Yaabatonooraho eby'okurya
 baabizira.
okutontobeka [okutontobeka] g. Okusiiga omuntu amajuta maingi
 garengire. Omwana baamutontobeka amajuta, weena naatoonya.
 okutontobekwa
okutontohera [okutontohera] g. Okufa kw'amahuri, gakaremwa kurugwamu
 obwana. Amahuri g'enkoko ye goona gakatontohera.
 okutontoheza
okutontoma [okutontoma] g. Okugamba kubi kw'omuntu nari enyamaishwa. Ku
 twamuhikire omumaisho yaatutontomera. RT: okutontoroma.
 okutontomera
okutonyoka [okutónyoka] g. Okwimata nari okuribata ekintu kyorobi
 kikarugamu eby'omunda nari kikacwanyagurika. Yaaribata omunekye
 gwatonyoka.
 okutoonyogora
okutonyora [okutónyora] g. Okuribata aha kintu kyorobi kikatyabukaho nari
 kikarugaho ekishushu, namunonga kyaba kihiire munonga nainga kijunzire.
 Yaaribata omunekye, gwatonyoka.
 okutonyora, okutonyokyera
okutonzya [okutonzya] g. Okwetomboita nari okugambisa obujune n'obusaasi
 bwingi. Omukaikuru naatonzya ahabw'oburemeezi.
okutoogooga [okutoogooga] g. Okugyenda mporampora nooshooba,
 otarikuhurirwa mitsindo. Yaija naatoogooga. gyer: OKUKUUNYA.
okutoogyera [okutoogyera] g. Okugyenda kw'omwana otakahamize. Omwana
 we yaaba naatoogyera.
okutoohoora [okutoohoora] g. Okucumitwa ekintu kikakwihaho ekicweka
 kihango. Ente yaamucumita, yaamutoohooramu ebyenda.
okutooka [okutóòka] g. Okushebuka nari kutandika kumera kw'ekiti
 nk'omuyembe ekibaire kitemirwe. Emiti ye hati yaatandikire kutooka.
okutookooza [okutookooza] g. Okuronda otuntu tukye, nk'okwiha obutuzi
 aha nkungu ei babaire babwitsireho. Naamushanga naatookooza obutuzi.
okutoonya [okutóònya] g. RT: okutoonya. 1) Ekintu nk'amaizi, amate kuraba
 omu kahengyere kakye akari aha kintu eki garimu, reero amatondo
 gakaguma nigaragarika. Esafuriya efumukire, amaizi nigatoonya omu
 mahega. 2) Ebishaju kuyaga bikaguma nibiragarika ahansi. Yaata enyama
 y'ebishaju aha muriro, byaguma nibitoonya. 3) Ekintu kuba kiri kirungi
 kirikwitsa omururu. Omwishiki naatoonyatoonya. koz: amakuru
 g'omuguutuuro.
 okutoonyooka
okutoonyerera [okutóónyerera] g. Okugwa kw'enjura erikutwaza maguru
 makye. Akaija obu enjura yaabaire neetoonyerera. km: okutoonyoroka.
okutoonyeza [okutóónyeza] g. RT: okutoonyeza. 1) Okuta aha kihandiiko
 akatoonyezi (.). 2) Okuta amajuta omu kyoma kukiboobeeza. Egaari ku
 baagitoonyeize, yairuka munonga. 3) Okukyebera amaziina g'abantu omu
 kitabo. Bakatoonyeza amaziina g'abaabaire bariho.
okutoora1 [okutóòra] g. Okukiikira omwana aha bibero nari omu ngaro.
 Yaaza kutoora omwana we. RT: okutoora.
 okutoorwa
okutoora2 [okutóòra] g. Okwakiira ekintu kuruga aha muntu ondiijo nari
 omu mwanya. Toora ekitabo kyawe. fum: Owaabura eki yaaha owaabo, ati,
 "Toora akoonyo onyuunyeho".
okutoora3 [okutóòra] g. RT: okutoora. 1) Okuraba ahantu. Embwa y'omuhiigi
 ekatoorera aha. 2) Okuza ahantu. Naamureeba naatoora ogwa Kabira
 ayeekoreire enyungu. 3) Okukwatwa omutego kw'enyamaishwa. Abahiigi
 bakajumbura enyamaishwa yaatoora ekigoyi.
 okutoorera
okutoora4 [okutóòra] g. RT: okutoora. 1) Okugira emicwe nk'ey'ondiijo
 muntu. Akatoora emicwe nk'eya ishenkuru. 2) Okureebeka gye kw'omuntu
 nka yaajwara gye. Ekitengye ekyo kyamutoora gye.
okutoora5 [okutóòra] g. Okwiha nari okwahura aha mubaro gw'ekintu. Aha
 saano ye yaatooraho eigaro rimwe, yaariha nyinenkuru ngu aihemu
 akashera. RT: okutoora.
okutoora6 [okutóòra] g. Okukunda ekintu. Ku yanyweire amate, enjoka
 yaagatoora.
okutoora7 [okutóòra] g. Okukwatwa obwogi kw'ebikwato, nk'emisyo, emihoro,
 n'ebindi.
okutoorana [okutóórana] g. Okushoroora, okwahura nari okutaanisa ebintu
 orikwetonda. Yaatoorana ebihimba arikwihamu ebijunzire.
 okutooranwa
okutooreza [okutóóreza] g. Okukora nk'oku ondiijo arikukora nari
 okugyendera aha muntu ondiijo. Ku yaareeba naateeka, yaamutooreza.
okutoorooma [okutoorooma] g. Okugona munonga okahuririrwa hare.
 Arwaire oruhinzi naatoorooma yaaba abyami. gyer: OKUHIRIITA.
okutootera [okutóótera] g. Okuhererayo nari okuhitsya muheru. Ku
 baamutegyereize kumara emyaka ikumi yaabura, baamwebwa ebye byatootera.
okutootooza [okutootooza] g. Okugamba bingi, ou orikugambira
 otarikumureeba ahabw'okugira orwanju, omwaga nari ahabw'okuba
 omunyakantu. Omukazi ogwo otamungambira, naakira kutootooza wenka.
okutooza [okutóòza] g. Okukuratira ekintu ahu kyaraba nookuratira
 oburari. gut: 'Waatooza n'ababwibire.'. Nkamutooza naarugaho naamubona.
okutoragura [okutoragura] g. reb: OKUTOROTOORA 1)
okutoroboza [okutóroboza] g. 1) Okucwa entorobo nari kurya ekintu
 kitakakuzire. Bakatoroboza emiyembe etakakuzire baagimaramu.
 2) Omushaija mukuru kushambanisa omwishiki muto. Omushaija akatoroboza
 omwana we, baamukoma. fum: Entorobo etari yaawe otoroboza noota omunda.
okutoroka [okutoroka] g. Omuntu kugyenda otahairwe rusa. Yaatoroka aha
 ishomero baamuteera. reb: OKUTUNTA RT: okutoroka. fum: Ow'obwoba bukye
 atorokyera omu kirwa.
okutorongyeza [okutórongyeza] g. 1) Okutoonya kw'ekintu ekiri omu
 muringo gw'amaizi, jubajuba. Yaaba ayeekoriire enyungu y'amaizi
 erikutorongyeza. 2) Okureeta amaizi (amarira) omu maisho. Amaisho ge
 gatuura nigatorongyeza ahabw'okurwara.
okutorooga [okutorooga] g. Okuzaara omwana gutahikire. Omuriisa akateera
 embuzi aha ibondo, yaatorooga. RT: okutorooga.
okutorotoora [okutórotoora] g. km: okutoratoora. 1) Okubona ekintu
 ekibaire kibuzire. Omwana yaanaga esente, naazitorotoora. 2) Okucuma
 nari kwiha oburofa omu mwanya nk'embuga. Omushomesa yaatutorotooza
 embuga. 3) Okwiha ekintu ahansi.
okutota [okutota] g. Ekintu kubamu amaizi maingi kikooroba munonga.
 Oburo yaabutamu amaizi maingi bwatota. RT: okutota. fum: Agu ogaya nigo
 gabutotsa.
okutotoma [okutotoma] g. Okugamba kw'ekintu munonga kirikutetemesa
 eiraka. Yaanyampa, twahurira ekitebe nikitotoma.
okutotora [okutotora] g. Okunia* amatonto kw'enkoko nari enyonyi.
 Enshaaki yaawe yaatotora aha.
okutsiba1 [okutsiba] g. RT: okusiba. 1) Okukinga enju nari ekindi kintu.
 Yaatsiba orwigi rwaturema kwigura. 2) Okukoma nari kwogosha ekintu
 nk'eishokye. Yaaza kutsibisa eishokye. 3) Okuta omuntu omu kihome.
 Yaiba baamusiba. 4) Okwemereza ekintu nk'ekiiruka. Ku yaatuhikaho
 yaasiba egaari. 5) Okukora ekintu omu buryo butahikire. Naamugira ngu
 aze kuhinga, yaahinga naatsibaasiba.
 okusibira, okusibisa, okusibwa
okutsiba2 [okutsiba] g. Okukora ekintu omu buryo butahikire. Naamugira
 ngu aze kuhinga, yaahinga naatsibaasiba. RT: okusiba.
okutsibaaza [okutsibaaza] g. Okutandaguza okenda kugwa nka haaba haine
 ekyakutega nari waaba orwaire oine akazengyerera. Yaaraba aha
 naatsibaaza kakye, akagwa. gyer: OKUSANGANA; OKUSIBUKAMA. km:
 okusibankana.
okutsibaguza [okutsíbaguza] g. Okugyenda noobanda ekishaka nooronda
 omuhanda. Nkamuranzya seeri naatsibaguza omu binyaatsi naamushanga.
okutsibanga [okutsíbanga] g. Okuraba omu bintu bingi biteekaine,
 okabiiha omu buteeka bwabyo. Yaaraba omu musiri gw'ebihimba byangye,
 yaabitsibanga. gyer: OKUJUYANGA.
okutsibankana [okutsibankana] g. Okutsibaaza. Arwaire omushwija
 naagyenda naatsibankana. km: okusibaaza.
okutsibantuka [okutsíbantuka] g. Okugyenda nooteganguza orikwenda
 kuhirima. Yaatsibantuka omu kibuga, yaaba ari haihi kugwa.
okutsibatsibya [okutsibatsibya] g. Okushwekyerera amazima nari kubuzabuza
 obwamushinja aha kikorwa kibi. Omu kuhoza akaguma naatsibasibya ngu
 akaasinga orubanja. reb: OKUTSIRIBYA km: okusiribya.
okutsibika1 [okutsibika] g. RT: okusibika. 1) Okukoma ekintu nk'embuzi
 nari ente omu bunyaatsi nainga aha nkondo. Yaaza kutsibika embuzi
 enyima y'ekiteekyero. 2) Okwetoorooza okuguru kwawe ahakw'ou
 orikufukaana nawe kumwikarira.
 okutsibikwa, okutsibikira, okutsibikisa
okutsibika2 [okutsibika] gut. Okugoya gye oburo. Omugore akatsibika
 akaro abantu baareebera okutangaara.
okutsibuka [okutsibuka] g. Okukomooka ahantu. Okwo niyo baatsibukire.
okutsibura1 [okutsibura] g. Okukomoorora ekintu. Yaaza kutsibura
 embuzi. RT: okusibura.
 okutsiburira, okutsiburisa, okutsiburwa
okutsibura2 [okutsíbura] g. Okuteera omuntu nari ekindi kintu oruhi
 nainga omunyaafu. Yaamutsibura oruhi rw'omu maisho, yaagyenda
 naahumaguza.
 okutsiburira, okutsiburisa, okutsiburwa
okutsiga [okutsíga] g. RT: okusiga. 1) Okureka ekintu enyima yaawe
 kikukuratiire. Embwa ye yaagitsiga enyima. 2) Okwebembera omuntu nka
 mwaba nimuhakahakana namunonga okwiruka. Akaba nairuka munonga
 arikubatsiga boona abu yairukire nabo. fum: Ou basigire ati,
 bandinzire.
 okutsigwa, okutsigisa, okutsigira
 okutsigara omu kangarateete gut. Okutsigara otaine eby'okukubeisaho.
 Yaamutsiga omu kangarateete ataine bwekoro.
okutsigaatsigana [okutsigaatsigana] g. reb: OKUTSIGAINGANA km:
 okusigaingana.
okutsigara [okutsigara] g. Okurekwa nari kuguma aha kintu nainga omu
 mwanya. Twarugayo kwonka we yaatsigarayo. RT: okusigara. fum: Otsigaire
 omu kirago niwe akizinga.
okutsigarana [okutsigarana] g. Okuguma n'ekintu ky'omuntu owaagyenda.
 Yaatsigarana ekitabo kyangye.
okutsigira [okutsígira] g. koz: KI. RT: okusigira. 1) Okurekyera omuntu
 ekintu kyawe ngu akibiike nari akireeberere. Yaamutsigira omwana we
 arikuza kushoma. 2) Okuha omuntu obujunaanizibwa bw'okureeberera ebintu
 eby'owaafa. Ishe niwe yaatsigiire ente ze arikuza kufa. 3) Okubiikira
 omuntu otariho ekintu. Baamutsigiraho eby'okurya obu yaaba arikwega.
 4) Omuntu kubegyera ondiijo baaba nibarya. Obu twaba niturya taata
 yantsigira enyama.
okutsigisibwa [okutsigisibwa] g. Okusigaho ekintu eki waaba nookora
 okaza aha kindi ekitaine kakwate. Akatsigisibwa okushoma, yaaza
 kuraaya. fum: Okutsigisibwa ekyanyaara, okateera ebishaato.
 Kutsigisibwa obw'omu ngaro okabega obw'omu ndiiro.
okutsiira [okutsííra] g. Okuheereza mutaahi waawe enyama waaba obaagire.
 Abaagire embuzi, yaatsiira banywani be boona.
okutsika [okutsika] g. Okukurura omuntu nari ekintu. Yaatushanga tubyami
 yaatandika kututsika. RT: okusika.
 okutsikwa, okutsikana
okutsikana [okutsikana] g. Okuhakanira ekintu. Bakaba nibatsikanira entebe
 y'obukuru.
 okusikanira
okutsimba [okutsimba] g. RT: okusimba. 1) Okucumita ekintu omu kindi.
 Yaatsimba ekiti omu itaka. 2) Okwemereza ekintu bwemi. Yaatsimba
 ebikondo by'enju. 3) Okutsimba amaju: Okuteeka amaju. Yaatsimba amaju,
 arikushaba ishe ngu amusaasire. 4) Okubaho omwirima mwingi. Aheeru
 haatsimba omwirima. 5) Okutsimba eriisho: okureeba omuntu munonga.
 Omushaija yaatsimba omwishiki eriisho, yaatandika kubwerabwera.
 6) Okutsimba embibo: Okubyara embibo nk'ebicoori, emitumba, n'ebindi.
 Yaatsimba ebicoori. 7) Okutsimba orunyiriri: Okuteera omushororongo
 nari orunyiriri.; Okutsimba amakanda: Okukora ekintu munonga. Baatsimba
 orunyiriri. Ebiro ebi, enjura etsimbire amakanda.
 okutsimbwa, okutsimbisa, okutsimbira
 okutsimba amakanda Okuhamira ahantu. Ku watsimba amakanda n'enki?
okutsimbirira [okutsimbirira] g. Okutsimba ebiti omu misiri ngu ebimera
 birandireho. Yaaba arikutsimbirira ebihimba bye. km: okusimbiriza.
okutsimbuka [okutsimbuka] g. Okutandika kugyenda kw'ekintu ekyaba
 kyemereire. Waashanga baaheza kutsimbura. RT: okusimbuka.
 okusimbura okusimbukira, okusimbuza
okutsina1 [okutsina] g. Okuhena, okurema ekintu eikora. Yaarya enyama
 y'ekikamba, yaamutsina.
 okutsinisa
okutsina2 [okutsina] g. Okurekyera aho okwirukana. Omubazi gukamutsinisa
 okwirukana.
 okutsinisa
okutsinda1 [okutsînda] g. Okugamba kw'entare. Ni kirungi omukazi kutsinda
 ishezaara.
okutsinda2 [okutsînda] g. Okwanga kugamba ekintu eiziina ahabw'okukitamu
 ekitiinisa. Omukazi ayeta iba ow'omwaitu ahabw'okumutsinda.
okutsinda3 [okutsînda] g. Okwitsya nk'oine obusaasi omu kifuba. Naashanga
 naatsinda.
okutsindagana [okutsindagana] g. Okutaaga kw'omurwaire ahabw'obusaasi,
 kwonka ebi arikugamba bitarikuhurirwa. Yaasiiba naatsindagana
 ahabw'obusaasi bw'eriino.
okutsindagira [okutsindagira] g. Okuribatiirira ahantu n'amaani kwenda
 ngu hagume munonga. Baareeta emotoka yaahatsindagira.
okutsindama [okutsíndama] g. Okugwa kw'ekintu ahantu kikagumaho. Omuti
 gwasindama omu byondo.
 okutsindamira
okutsindiira [okutsíndiira] g. Okuteera omuntu amasasi, amabaare, nari
 ebitomi juubajuba. Yaatsindiira mukuru we ebitomi by'ahamaisho.
 okutsindiiza, okutsindiirwa
okutsindika [okutsíndika] g. Okukoresa amaani omu kwirizayo nari omu
 kuteeraho kwiha ekintu ahu kiri. Omwana baamutsindika yaagwa ahansi.
 RT: okusindika.
 okutsindikira, okutsindikisa, okutsindikana, okutsindikwa
okutsindikira [okutsindikira] Omukazi okutsindika eifo omwitsyo yaagira
 ebisha, omu kuzaara. Ku yaaremirwe kutsindikira, baamushemeza,
 baamwihamu omwana.
okutsindikirira [okutsíndikirira] g. Okutwara omuntu nari ekintu mpora
 mpora nka kyaba kitaine maani, kyangire nainga kigumire.
 Yaatsindikirira omurwaire arikuza omu irwariro.
okutsinduka [okutsínduka] g. RT: okusinduka. 1) Okukuuka kw'ekintu
 n'emizi yaakyo. Emiti etsindukire yaagwa, ahabw'enjura nyingi.
 2) Okutenguka nari kugwa kw'eitaka kuruga aha nkungu. Enjura egwire
 munonga, yaareetera eitaka kutsinduka.
 okusindura gyer: OKUKOMBOKA.
okutsintsiina [okutsíntsiina] g. Okugamba ekintu okakiraba aha mutwe
 otakishoboroire gye nka waaba nooyenda ngu batakimanya. Mubigambe
 mutakabitsintsiina. km: okusinsina.
okutsintsimuka [okutsintsimuka] g. Okushuuma nari kurunduka ahantu nk'aha
 kashuumo. Naabashanga nibatsintsimuka aha rushozi.
okutsira [okutsira] g. Okuzima kw'omuriro waaheza kugushukamu otwizi.
okutsiratsiza [okutsíratsiza] g. Okuhunamisa nari kuhuzya omuntu. Maama
 akatsiratsiza omwereere obu yaateera ensibo.
okutsiribirira [okutsiribirira] g. Okusiiga ekintu aha kindi ekiine
 akafumuka nari obwatika, ngu bwigare reero okikorese. Yaatsiribirira
 esefuriya ngu agiteekemu.
okutsiributuka [okutsiributuka] g. Okwirukisa engoga orikuhunga, nari
 orikuhaayana n'abandi. Rumaaya yaatsiribituka, yaabasiga.
okutsirika [okutsírika] g. Okukoresa omubazi kuzibira oburwaire nari
 ekintu, kubaho. Baabateera omubazi gw'okusirika obusheru.
 okutsirikisa, okutsirikwa, okutsirikira gyer: OKUGYEMA.
okutsirimuka [okutsirimuka] g. Okugyenda ahantu aharikushuuma okaza omu
 ruhanga. Ente zaatsirimukira omu ruhanga. RT: okusirimuka.
 okusirimura, okusirimukira gyer: OKUSHUUMA.
okutsiza [okutsíza] g. 1) Okuraaza omuriro nari kuhoza ekintu
 ekirikwosya ahemberiirwe. Yaaba ahembire omuriro, baija baagutsiza.
 2) Okuhunamisa omuntu owaaba naayomba nari naarira. Mukuru we ku
 yaizire, yaamutsiza, orwari rwahwaho.
okutsizika [okutsizika] g. 1) Okukoresa amaani kutunga ekintu. Akatsizika
 kutunga emotoka. 2) Okuremera aha kintu ekigumire nainga ekiremiire
 munonga.
okutsizika [okutsizika] g. Okwemerera okahamya ebigyere ahansi kureeba ngu
 ondiijo muntu tiyaabasa kukwiha ahi oyemereire. Ku yaabareeba,
 yaatsizika. RT: okusizika.
okutsya1 [okútsya] g. RT: okukya. 1) Okusheesha kw'obwire.
 2) Okukyerererwa. Akaija bwakiire abantu boona batakiine matsiko.
okutsya2 [okútsya] g. Okuhwayo kw'enjura yaaheza kwamuka. Enjura
 yaatsya, ka ntaahe. RT: okukya.
okutsya ebicumbe [okutsya ebicúmbe] kb. Okutandika kuta enjuma omu
 kishiisha, kw'ebihingwa nk'oburo.
okutsyabukana [okutsyábukana] g. Okwimuka n'ebintu byawe ebikuri aha
 rubaju, nari ebi waaba oshutamiire. Akatsyabukana n'amababi agu
 yaabaire ashutamiho.
okutsyaha [okutsyaha] g. Okuzibira omuntu kukora ekintu kibi. Baagyezaho
 kumutsyaha ngu aiheho orubwa, kwonka yaarema.
okutsyama [okutsyâma] g. Okwemerera omu mwanya gumwe. Twamushanga atsyami
 aha kashozi.
okutsyamirana [okutsyámirana] g. Okureebana kubi kw'enyamaishwa nari
 abantu baaba baine ekiniga barikwenda kurwana. Abasigazi ku baamara
 kusinda, baatsyamirana.
okutsyamiriza [okutsyámiriza] g. reb: OKUSHWAMIRIRA km: okushwamirira.
okutsyamuka [okutsyámuka] g. 1) Okugaruka ei waaba nooruga. Bakaza
 kuzindukira nyinento, omu mwebazyo baatsyamuka. 2) Ente kukuuka aha
 kyesherero zirikugarukayo omu irisizo. Ente ku zaatsyamuka, yaabona
 kuza kutunga ekyokurya.
 okutsyamura reb: OKUKUBUUKA
okutsyoka [okutsyôka] g. Okutirimuka okairuka omurundi gumwe. Ti yaaza
 kweziringa yaatsyokyeraho buguru butakora hansi abaserukare ku
 baashutama kurya.
okutsyora [okutsyôra] g. Ente kunywa amaizi. Ente zaatsyora.
 okutsyorera, okutsyorwa
okutsyorera [okutsyorera] g. 1) Okwijutsya omuntu oburemeezi
 obwahwire. Yaamubugana, yaamutsyorera. 2) Okuteera omuntu eriisho
 ry'okujuukirira.
okutu [okútu] z. Ekicweka ky'omubiri ekibaasisa omuntu nari ekindi
 kintu kuhurira ebirikugambwa n'ebirikukorwa. Yaamuteganisa, yaamuruma
 okutu. RT: okutu. bg: [amatu].
okutubagira [okutúbagira] g. Okugira ekiniga kingi reero okeegunga
 okatandika kuhigima.
okutubura* [okutubura] g. Okunyurura ekikoba ky'obushaija bw'omuntu nari
 enyamaishwa, entubu* nainga ekisira, kikaza aheeru. Omwojo yaayetubura
 ahabw'ekishinjo ky'omushogoyo.
okutuga [okutuga] g. 1) Okuta omuntu aha munigo. 2) Okuha omuntu ekintu
 nooyenda ngu akukorere eki orikwenda, omu muringo gutahikire.
 Akamutugira ngu amusharire gye omushango.
okutugunjura [okutugunjura] g. 1) Okutebeekanisa oku ebintu
 biraagyende. Ab'ekika bakashutama baatugunjura enshonga zaabo.
 2) Okureeba kubi omuntu.
okutuguta [okutuguta] g. Okwekwata kw'eshagama, nka haaba haine
 ekyakuhonda, nari ekyakuteera. Yaayehonda arikushekura ebinyoobwa,
 eshagama yaatuguta.
okutukura [okutukura] g. RT: okutukura. 1) Okugira eibara ririkushusha
 nk'eshagama. Empare yangye neetukura. 2) Okwozya ekintu kikahwamu
 enziro, kikabonera. Naamanya kwozya emyenda ye ekatukura. 3) Okusya
 kw'ebijuma nk'emiyembe, amapapaari, n'ebindi. Emiyembe yoona etukwire,
 neisya omururu.
 okutukurinkana, okutukuza
okutukurirwa [okutukurirwa] g. 1) Okusya munonga kw'obushera,
 bukarenga. Yaashigisha obushera bwatukurirwa. 2) Okugira enaku nyingi
 okashoberwa. Ku baamuhungireho boona, yaatukurirwa yaabura eiguru
 obutembero. koz: amakuru g'omuguutuuro. fum: Endimi nyingi zitukuriza
 obushera; Abaishiki baingi batukuriza obushera.
okutuma [okutúma] g. RT: okutuma. 1) Okwohereza omuntu ahantu ngu agire
 eki yaakureetera nari eki yaakukorera. Yaatuma omwana ngu amureetere
 omuriro, tiyaagaruka. fum: Ekitazaire kituma kirotami. 2) Okureetera
 ekintu kyabaho. Akatuma omuhara yaashwerwa akiri muto
 ahabw'okumubonabonesa.
 okutumaguza, okutumwa
okutumba [okutumba] g. Okuzimba nari okuhaga kw'ekintu kikaba kihango.
 Omuriro gukamwotsya ebigyere byatumba.
 okutumbagana
okutumbagira [okutumbagira] g. Okwijurira kimwe kw'ekintu. Esafuriya
 yaagitamu ebitakuri bingi yaatumbagira.
okutumbama [okutumbama] g. Okujuba kw'ekintu kikagiibwamu amaizi
 kikooroba. Ebijwaro byaza omu maizi byabanza byatumbama atakabyogize.
okutumbeera [okutumbeera] g. Okweyongyera omu buhango, kw'ekintu.
 Omuyaga gwataaha omu kapapura, kaaguma nikatumbeera.
okutumbika1 [okutumbika] g. 1) Okuta ekintu kyomire omu maizi kikajuba
 kikooroba. Baatumbika ebihimba by'okuteeka. 2) Okuta ekintu omu kanwa
 kikagumamu. Omukaikuru otumbikire etaabe omu kanwa.
 okutumbikwa
okutumbika2 [okutumbika] g. Okutandika kubira kw'amaizi g'okugoya.
 Amaizi gaatumbika.
okutumbika3 [okutumbika] g. Okujanjamura kw'ebijuma. Emiyembe hati
 yaatandika kutumbika.
okutumbika4 [okutumbika] g. Okunyaara enkari orikugitooza ahaiguru.
 Akoojo kaatumbika.
okutumbikirana [okutumbikirana] g. Okukora ekintu jubajuba
 otarikuhuumuzaho. Maama naatumbikirana yaaba naahinga. Abaana boona
 nibaingana, nkabazaara nimbatumbikirana.
okutumbikiriza [okutumbikiriza] g. reb: OKUTSIMBIKIRIZA km:
 okusimbikiriza.
okutumbuza [okutumbuza] g. Okujweka omuntu busha, akaba entumbure.
 Omushuma baamutumbuza, yaatoogooga ari entumbure.
okutuna [okutuna] g. Okugomoka, okwijura nari okwigatira ekintu
 hatatsigareho kaanya na kamwe. Ente ye etunire. Yaatureetera entende
 y'ekitookye, etunire. Yaatuna akadeeya k'oburo tokaakeekorera.
okutunama [okutunama] g. Okuza ahaiguru kw'ekintu ekishemereire kuba
 kishwekirwe, kikareebeka. Enjura ekagwa ebiriibwa byona omu musiri
 byatunama. Akeekorera munonga amaizi, ekifuba kyatunama. Bamuteire,
 akagufa k'eibega kaatunama.
okutundama [okutundama] g. Okurotama oyebumburikire nari oyerundarunzire
 okaguma omu mwanya gumwe ahabw'embeho, nainga ahabw'okushoberwa. Ku
 baamugambiire kwehozaho, yaatundama arikureeba ahansi.
okutunduguza [okutunduguza] g. Okuhaga nari okugomoka kw'ekintu
 kikakira aha bindi kikareebekyera ahaiguru.
okutunenga [okutúnenga] g. Okukoma ekintu munonga kikaburwa ahu
 kyayehindurira. Baatunenga omushuma, yaareeba emiziga.
 okutunengwa, okutunengyera, okutunengyesa
okutunga1 [okutûnga] g. RT: okutunga. 1) Okubona ekintu eki waaba otaine
 nari waaba nooyetenga. Naahikayo, naatunga okuhaburwa. 2) Okugira
 amatungo nari eby'obugaiga bingi. Akafuruka, yaatunga munonga.
okutunga2 [okutûnga] g. RT: okutunga. 1) Okucumita ekintu aha kindi
 kikagumaho. Iwe tunga enyama egyo aha musito. 2) Okubaziira omwenda.
 Twashanga naatunga ekiteeteeyi kye. 3) Okworekyereza omuntu akakumu
 murikutongana. Yaamutunga akakumu ori yaakabakura, yaakaruma.
 okutungisa
okutungabara [okutungabara] g. Okuza aha katungu nari aha mutwe
 gw'ekintu kandi obwo ahansi hari haraingwa munonga.
okutungama [okutúngama] g. Okunyegyera nari kutemba ahaiguru nari eruguru.
 Twamubugana naatungama owa ishe.
okutungarara [okutúngarara] g. Okwemerera omu buryo butatereire. Emeeza
 yaatungarara, neebaasa kwata kyayi.
okutungika [okutúngika] g. 1) Okuta ekintu ahaiguru y'ekindi. Mwana 'we
 otatungika bitakuri aha bitookye. 2) Okucwa kw'ebitookye omu bwato. Obu
 ebitookye byatungika, muze kukaranga omugusha. 3) Okutandika kutamu
 enjuma kw'ebimera. Oburo bwatandika kutungika, turi haihi kurya omweza.
okutungirira [okutúngirira] g. Okukugiiriza enju. Abombeki baaheza
 kutungirira, haatsigara kushakaara. koz: KI.
okutungura [okutúngura] g. 1) Okugira ekiniga okabiihirwa. Omwana
 yaatungura ahabw'enjara. 2) Okugira embeho ahabw'oburwaire.
okutunguruka [okutúnguruka] g. Okurugwamu ehuuzi kw'ekintu ekibaziirwe.
 Omubaziizi yaatungurura empare yangye.
 okutungurura, okutungururwa
okutunguuka [okutúnguuka] g. 1) Okuruga ahansi kw'ekintu kikaza
 ahaiguru. Ku yaareebire abagyenyi, yaatunguura omutwe yaabaramutsya.
 2) Okuruga omu bworo. Ekyaro kyabo hati kikatunguuka, baine enkuuto
 nungi.
 okutunguura
okutunguura [okutunguura] g. 1) Okwiriza ekintu ahaiguru nk'orutambi
 rw'etaara. Tunguura orutambi rw'etaara etakaraire. 2) Okureetaho
 entunguuka.
okutunta [okutûnta] g. reb: OKUTOROKA
okutuntumuka [okutuntumuka] g. 1) Okwimuka kuza ahaiguru; nk'omucuucu
 nari orwoya. Kashenda yaatuntumuka. 2) Okuruga omu mwanya okaza omu
 gundi. Akatsiga yaiba, yaatuntumuka, yaagyenda.
 okutuntumurira, okutuntumurwa
okutuntura [okutúntura] g. Okugira ekiniga. Bakamutuntuza obu baamugizire
 ngu ni mubi. RT: okutuntura.
 okutunturirwa, okutunturira, okutunturisa, okutuntuza
okutunura [okutunura] g. Okuzoora amaisho otarikuhumbya. Ku baamugambaho,
 yaatunura amaisho.
okutura1 [okutúra] g. Okuragara kw'amaizi nigarabira omu bufumuka
 bw'eibaati nari ebinyaatsi ebishakaire enju. Enju yaaba neetura,
 yaabaremesa kuraaramu.
 okutura-amaisho Okushiisha ekintu kitakeezire. Ku yaagiire omu
 musiri gwe yaagutura amaisho.
okutura2 [okutúra] g. Okukora omuntu ekintu, ahabw'enshonga ei
 mwaihiriraho. Ogwo mushaija ou mwakoma, mwamutura ki? RT: okutura.
okutura amaisho [okutura amaisho] g. Okucumita ekintu omu maisho
 kikagareetera kufa. Omu biro bya ira, obumwe na obumwe abakama bakaba
 batura amaisho abazigu baabo.
okutura ekyoya [okutura ekyôya] gut. 1) Eby'okurya kutogota, bikareeta
 ekyoya. Eby'okurya byaba bitakatuzire kyoya, omuriro gwaraara.
 2) Okureka eby'okurya ngu bihore, byaba nibyosya munonga. Funduuraho,
 bibanze biture ekyoya. 3) Okuruhuuka, okutebeekana. Ka nze aha, mbanze
 nture ekyoya.
okutura eshambi [okutura eshâmbi] g. Okushohoza ekyoya kibi kirikurabira
 omu kanwa. Naarya ebicoori biingi nibiza kutuma naatura eshambi. koz:
 KI.
okutura omubi [okutúra omubi] g. Okushohoza omwoya kurabira omu kanwa
 nka waaba oijwire enda. Yaatura omubi boona baasheka. gyer: OKUTURA
 ESHAMBI.
okuturaanira [okutúranira] g. Okujwanzya ebintu bibiri n'okukiraho,
 otarikubaasa kubitaanisa. Ku orikujwanzya eshagama omu mate
 nibituraanira kwonka amajuta tigarikukunda kuturaanira omu maizi.
okuturama [okuturama] g. Okuruga owaawe, okahika omu mwanya ogundi
 okaremwa kugaruka omu ka yaawe. Akaza kutaayaayira ishento yaahika
 yaaturamayo. gyer: OKUGWEIJA.
okuturika [okuturika] g. RT: okutulika. 1) Okubaruka kw'ekintu
 kikabaganukamu. Ebicoori bye byaturagurika arikubikaranga.
 2) Okujumbuka kw'ekintu omu kyanga. Haturikire endwara y'omushwija omu
 kyanga.
okuturira1 [okutúrira] g. Okuruga aha muntu omwe kw'oburwaire nari omuze
 gukakwata ondiijo. Akamuturira ekihinzi, kyamukora kubi. RT: okutulira.
okuturira2 [okutúrira] g. 1) Okuta akasaano kakye aha mutwe gw'amaizi
 g'okugoya ngu gatsye juba. Amaizi ku gaamara kusya, yaaturira enyungu
 y'okugoya. 2) Okuta obwoki omu bushera. Yaahuraho obushera
 bw'abagyenyi, obuturire.
okuturirwa [okutúrirwa] g. Okwekwata kw'esaano omu bushera. Yaata esaano
 omu maizi garikwosya, obushera bwona bwaturirwa. km: okutururwa.
okuturubiza [okuturubiza] g. Okunyaara enkari oyemereire ekagwa hare.
 Omusinzi yaaturubiza enkari, yangwaho.
okuturubuka [okuturubuka] g. Okuguruka nari okutuuruura kw'ekinyonyi
 kyaba nikihunga abazigu baakyo. Ekinywa-shande kikaturubuka omu
 kyashuri bwanyima y'okuhurira abahiigi.
okuturubwita [okuturubwita] g. Okunyeeta. Nangwa egyo nfuuzi etandikire
 kuturubwita, mugihamye amate.
okuturuka [okutúruka] g. RT: okuturuka. 1) Okureebeka nari kureetana
 kw'eizooba nainga okwezi. Eizooba ryaturuka butakaseesire.
 2) Okubarukaho kw'ekintu omu mwanya eki abantu baaba batarikuteekateeka
 ngu nikibaasa kubaho. Omu kyaro haturukireyo endwara ei batakamanyire.
okututa [okututa] g. Okuhinduka kw'amababi g'ebimera nk'ebinyoobwa
 byaba birwaire, gakaba ga kinekye reero ahansi bikabura kutaho enjuma.
 Ebinyoobwa byangye bitutsire.
okututubiriza [okututubiriza] g. Okutuutuka nari okworoba munonga
 kw'ekintu nk'ekironda kyaba kicwekire.
okututuma1 [okututuma] g. 1) Okugira ekyoya okatuutukara. Omushana gwajwa
 mwingi yaatutuma. 2) Okututa kw'ebimera. Amababi g'omwani gatutumire
 gaakookoota.
okututuma2 [okututuma] g. Okutogota nari okuyomba kw'enda y'omuntu,
 erikuguma neehaga haaba haine eki ariire. Naarya amahoro, enda yaaguma
 nentutuma.
okututuura [okututúúra] g. Okukiriza ekintu kiremeire omurundi gumwe.
 Yaabitutuuraho byona, yaabitwara.
 okututuurwa, okututuuza
okutuuba [okutuuba] g. Okukyendeera kw'ekintu omu bwingi nari omu
 buhango. Omushana gukajwa munonga amaizi omu nyanja gaahwamu.
okutuubikirana [okutuubikirana] g. Okugamba ebigambo bingi jubaajuba.
 Nyina akaba naagamba naatuubikirana. gyer: OKUTUUBIRANA.
okutuubirana [okutuubirana] g. Okubuuza jubajuba omuntu ebibuuzo akiba
 atakagarukiremu kimwe okaba waamubuurize ekindi. Yaamutuubirana
 ebibuuzo.
okutuubuuka [okutuubuuka] g. Okukanya kw'ekintu eki waaba nootekyereza
 ngu ni kikye, kikeeyongyera omu bwingi. Esaano egyo yaatuubuurwa
 ekitumbisa eki mwatamu.
 okutuubuura
okutuuhagira [okutuuhagira] g. Okwitsya munonga, waaheza kwiruka nari
 waaba noogyenda juba. Yaija naatuuhagira.
 okutuuhagiza, okutuuhagirira
okutuuheera [okutuuheera] g. km: okufuuheera. 1) Okwitsya munonga
 orikuhaahagira nka waaba waaruga kwiruka, haaba haine ekyakukanga nari
 waakora omurimo gw'amaani. Yaahika aha naatuuheera bwanyima y'okwiruka.
 2) Okuguma nootobera omu maizi noorugayo.
okutuuhuuka [okutuuhuuka] g. 1) Okuruga omu ruhanga okaza
 ahatunguukire. Tuuhuura embuzi tutaahe. 2) Okuruga ahansi y'amaizi nka
 waaba nooziha. 3) Okureebeka nooruga enyima y'ekindi kintu. Eizooba
 ryatuuhuuka enyima y'omugongo.
 okutuuhuura
okutuuhuura [okutuuhuura] g. 1) Okwiha ebitungirwe omu iriisizo eriri
 omu izinga zirikutaaha. Omuriisa yaatuuhuura ente arikuziiha omu
 ruhanga. 2) Okuteera ekintu namunonga nk'omupiira reero gukagyenda
 ahaiguru. Mugisha akatuuhuura omupiira, gwanywa.
okutuuka [okutuuka] g. 1) Okukoma ekintu nooshuminkanisa eki
 orikukoresa, nk'orikuzinga ekitimba. Aboojo baatuuka oruba rw'enku.
 2) Okuboneza ekintu okakitamu amabara. Akatuuka ekiibo kye yaakitamu
 amabara.
okutuukura1 [okutuukura] g. Okunywa amaarwa g'empereko, mukaguma
 nimubaaga buri omwe omu rubu rwe. Abagurusi buri mwebazyo nibaza
 kutuukura.
okutuukura2 [okutuukura] g. Okucumita enyamaishwa okagitaaha hare omu
 mubiri.
okutuuma [okutuuma] g. RT: okutuuma. 1) Okukora omutuumo gw'eitaka,
 nk'efukuzi yaaba neetimba omwina. Efukuzi etuumiire omu musiri gwe.
 2) Okugira ekiniga kingi okaguma noohaga obwo orikureeba na kubi. Obu
 naagiireyo nkashanga weena atuumire.
okutuumeera [okutuumeera] g. 1) Okuguruka n'amaani okagwa hare.
 Omushuma yaatuumeera. 2) Okwitsya munonga orikugarura omwitsyo omunda
 ahabw'ekiniga. Nyineeka yaija naatuumeera naateera ekiti naateera
 omuntu.
okutuumuura [okutuumuura] g. RT: okutuumuura. 1) Okuteera ekintu
 omugyere, kikaza ahaiguru omu mwanya. Akateera omupiira, yaagutumuuura.
 2) Okureetsa obwo orikureeta omwoya mwingi orikuguhuuha ahaiguru.
 Omugurusi ogwo naareetsa naatuumuura, ensi yoona etaamiirana etaabe.
 3) Okubinga enyonyi. Baatuumuura enyonyi omu misiri.
 okutuumuuka
okutuunagira [okutuunagira] g. Okwitsya ahonaaho omu kaanya kakye
 namunonga ahabw'oburuhe nari obwoba. Baamukanga yaatandika kutuunagira.
okutuunagurika [okutuunagurika] g. reb: OKUTUUNEEKA
okutuuneeka [okutuuneeka] g. Okwitsya munonga orikuruhuukwa, nka waaba
 oine eki waaba nookora kirikurutsya munonga nari waaba noiruka. Yaaruga
 kwiruka, yaija naatuuneeka.
okutuura1 [okutúùra] g. Okuhwera omuntu, okamwiha ebintu aha mutwe ebi
 yaaba ayekoreire. Niwe yaamutuura omutwaro gw'enku, ogu yaija
 ayekoreire. RT: okutuura.
 okutuurwa
okutuura2 [okutúùra] g. 1) Okumara obunaku buraingwa kw'ekintu. Empare ye
 etwireho munonga, hati neemutema. 2) Okugira amaka omwanya gwona
 ahantu. Ntuura Kazo. gyer: OKUMEREERA.
okutuura3 [okutúùra] g. Okutuura obusaasi: Okugambira omuntu oburemeezi
 bwawe. Ahu arikumubona hoona, naamutuurira obusaasi bwe.
 okutuurira
okutuurira [okutúúrira] g. Okumara amagara gaawe nookora ekintu.
 Naatuurira ogw'okunywa amaarwa, tihaine gundi murimo ogu arikukora.
okutuuruura [okutúúruura] g. Okuguruka kw'ekintu nk'enyonyi nari
 ekindi kyona ekiine amapapa, kikaza ahaiguru munonga nainga
 kikagyendera omu mwanya. Enyonyi ekatuuruura yaagyenda, ku twagihikire
 haihi.
 okutuuruuza
okutuuruuza [okutuuruuza] g. Okuta amaizi maingi omu kintu nk'obushera
 bukacweka. Obushera akabutuuruuza bwabarema kunywibwa.
okutuuta [okutuuta] g. 1) Okugamba kw'enjoki zaaba niziguruka.
 2) Okuhuuma nk'embeho erikutaaha omu bihaha.
okutuutubikana [okutuutubikana] g. reb: OKUTUUTUKA
okutuutuka [okutuutuka] g. 1) Okureeta amaizi kw'omubiri namunonga omu
 bantu, gwagira obutagatsi bwingi. Yaakora munonga, yaatuutuka, weena
 tarikureebwa. gyer: OKUYAGA 3). 2) Okukora munonga. Baitu ku yaagiire
 kwombeka enju egyo, ekabanza yaamutuutura. koz: amakuru g'omuguutuuro.
 fum: Eka efubire, nyineeka atuuturwa amahoro.
 okutuutura, okutuuturwa, okutuutukara
okutuutuuba [okutuutuuba] g. Okugyenda mporampora, oine
 ekigyendererwa. Yaatuutuuba naaza kukwata omushuma, kwonka yaamutsiga.
okutuuza [okutúùza] g. 1) Okukira nari okutuuba kw'oburwaire. Omurwaire
 wangye hati yaatuurize, takyeraarikiriza. 2) Okureka emicwe mibi.
 Nangwa ku baamuteire, yaatuuza. 3) Okwetwara nari okwetonda omu
 ngyesho. Omwana ogu atuurize, tari nka bakuru be.
okutuya [okutuya] g. Okujunda nari okugaga kw'ekintu. Eminekye
 bakagireka yaatuya, tihaine ogu orikubaasa kurya.
okutuza [okutuza] g. 1) Okwata amate okigyendereire. Omugore yaatuzya
 amate. 2) Okuseetura enyana. Hoona enyana eriizooba baazituza?
 okutuzya
okutwa [okutwa] g. reb: OKUTWERA km: okutwera, okutwereera.
okutwaisa [okutwaisa] g. Okushaba obuhwezi kuruga omuri bataahi baawe,
 waaba nooyenda kukora nk'obugyenyi, n'ebindi. Akaza owa mukuru we
 kutwaisa kwonka yaashanga atariyo.
okutwakaara [okutwakaara] g. 1) Okwaka munonga kw'eibara. 2) Okugira
 ekiniga kingi. 2) Okuzooka amaisho omu bitsigye.
okutwara1 [okutwâra] g. RT: okutwara. 1) Okwiha ekintu omu mwanya gumwe,
 okakita omu gundi. Yaatwara efuka, yaaza kuhinga. 2) Okushwera omukazi.
 Akatwara muhara w'omutaahi, tibiraboneire. fum: Okutwara nyekiro,
 omusiima bwasheesha.
okutwara2 [okutwâra] g. Okutegyeka nari okwebembera ekyanga n'abantu
 baamwo. Nangwa omushaija ogwo akatwara gye ekyanga ekyo. RT: okutwara.
okutwara3 [okutwâra] g. RT: okutwara. 1) Okugira enda kw'omwishiki
 otakashweirwe. Omuhara akatwara akiri muto, kwonka baayanga
 baamuhingira. 2) Okugira enda.
okutwarana [okutwárana] g. 1) Okugumisiriza omu buremeezi. Omukazi
 atwaraine, yaayorora abaana abu iba yaamutsigiire bakiri bato.
 2) Okuteeraho nari okugyezaho munonga.
okutwarira1 [okutwarira] g. Omugyenzo gw'okutwarira omugore ebitenga
 by'oburo n'ebindi bintu, yaaba amazire kuhingirwa. koz: NK.
okutwarira2 [okutwarira] g. Okugira amate maingi kw'enyamaishwa
 erikwontsya, gakaguma nigeekama nka yaamara obunaku etonkize nari
 omwana gwaba gufiire. Egi nte Gaaju, ka neetwarira n'enki?
okutwarirana [okutwarirana] g. reb: OKUTWARIRIRA
okutwaririra [okutwáririra] g. Okugira enda nari okuhaka
 kw'enyamaishwa, omwana gukiri muto munonga. Omwana akamutwaririra,
 kyamureetera kurwara mutuku. km: okutwarirana.
okutwaririza [okutwáririza] g. Okutwaza mpora omu murimo,
 okagumisiriza, waaba oine eki ogyendereire. Akatwaririza munonga, ngu
 obundi akaamara kushoma.
okutwarwa [okutwârwa] g. Okufa. Omwana we akatwarwa akiri muto. RT:
 okutwarwa.
okutwarwatwarwa [okutwârwatwârwa] g. Okubeihwabeihwa okaruga aha kintu eki
 waaba okuratiriire, okaza aha kindi. Akatwarwatwarwa obuntu butarimu,
 yaaruga omu diini ye yaaza omu ndiijo.
okutwaza [okutwâza] g. 1) Okukora omu muringo guti na guti. Enshonga
 ziri okazitwaza ota? 2) Okugira emicwe eti n'eti. Ogu mushaija,
 naatwaza kurungi munonga.
okutweka1 [okutwêka] g. Okwoherereza omuntu obutumwa, orikuburabiza omu
 ndiijo muntu. Yaamutwekyera oburo bw'omuganura, obwe bubaire
 butakeezire.
okutweka2 [okutwêka] g. Okuta omuriro omu bintu bikasya. Yaatweka omuriro
 omu bishansha.
okutweka3 [okutwêka] g. Okugirisa nari okutungisa omukazi enda
 kw'omushaija. Akatweka omukazi we atakamushweire, yaamutwarira kimwe.
 RT: okutweka.
okutwekyera [okutwékyera] g. Okuta nari okujweka omuhini omu fuka,
 empango, n'ebindi. Mutwekyere amafuka tuze kuhinga.
okutwekyerera [okutwékyerera] g. Okushweka nari okusangira ekintu
 n'ekindi, otarikwenda ngu kireebekye nari kisiisikare. Yaatwekyerera
 oburo n'ebipapura, ngu enjura etabiteera.
okutwera [okutwera] g. Okuha omuntu oine obugyenyi ekintu kyona ngu
 kimuhwere. Akamutwera embuzi ibiri aha bugyenyi bwe. koz: NK. km:
 okutwa, okutwereera. fum: Otaraakutwere ati, "shwera kahara ka nanka".
okutwereera [okutwereera] g. reb: OKUTWERA koz: KI.
okutyaba [okutyaba] g. Okubaija ekiti. Naatyaba ekiti ky'okwihamu
 omuhini.
okutyabura [okutyabura] g. Okujakura. koz: NK.
okutyankana [okutyánkana] g. reb: OKUSYANKANA km: okusyankana.
okutyaza [okutyâza] g. Okuta obwogi aha kintu ekirikushara nk'omusyo,
 omuhoro, n'ebindi orikwenda ngu kikare. Yaayanga kutyaza omusyo gwaitu.
 km: okusyaza.
okutyongooza [okutyongooza] g. Okusheka munonga noohenuza. Abaishiki
 obu baatandika kutyongooza, akaraarugyemu nooza kukareeba!
okutyotyoza [okutyótyoza] g. reb: OKUSYOSYOZA km: okusyosyoza.
okuveenyuuka [okuveenyuuka] g. Okugamba n'eitetsi orikurira, nka haaba
 haine eki baakugambaho nari eki baakubuuza. Twamubuuza yaatandika
 kuveenyuuka, itwe twamureka twayegyendera.
okuviigiira [okuvíígiira] g. km: okunwigiira.
 okuviigiiza, okuviigiirira reb: OKUNWIGIIRA
okuviigiiza [okuviigiiza] g. 1) Okukwata ekintu okakihamiza kimwe.
 Yaakwata embuzi yaagiviigiiza. 2) Okwijuza ebintu omu mwanya. Enju
 baagiviigiiza abantu, twaburwa oburabo. 3) Okushuna omuntu nari enjoki
 kutonera omuntu munonga. Enjoki yaamuviigiiza, yaahika aha naarira.
okuviika [okuviika] g. Okwigatira ekintu ahafunzire. Baaviika ebishansha
 omu nyungu y'amaarwa, ngu nibagagyegyena.
 okuviikwa, okuviikira, okuviikisa
okuvinvirika [okuvínvirika] g. Okuhatika ekintu kihango ahu
 kitarikuhika. Baavinvirika omuhini omu fuuni.
 okuvinvirikwa
okuvoogora [okuvóógora] g. Okucumita ekintu munonga okakisaasa, okakiihaho
 enyama. Abahiigi baavoogora entare eicumu ry'aha nda, yaafeeraho.
okuvubavuba [okuvubavuba] g. Okukora omurimo omu buryo butahikire,
 orikugujabajabura. Baamugira ngu aze kuhinga, yaahikayo yaabivubavuba,
 yaayegarukira.
okuvuga [okuvúga] g. RT: okuvuga. 1) Okugyendesa ekintu ahu orikwenda
 nari okwirutsya ekiiruka. Omukazi naavuga emotoka, naasinga
 n'abashaija. 2) Okutegyeka. Ogu musigazi niwe arikuvuga eka yaabo. koz:
 amakuru g'omuguutuuro.
 okuvugisa, okuvugira, okuvugwa
okuvuga ekyanga [okuvúga ekyanga] g. reb: OKUVUGIRA koz: KI.
okuvugira [okuvugira] g. Okuta esaano omu maizi garikwotsya, reero
 okahinduzamu orwiko, hakarugamu obushera. Obu bwato ni bukye,
 tindikubaasa kuvugiramu. koz: KI.
okuvuguza [okuvúguza] g. Okubuza abantu nari ebindi bintu obusingye.
 Shutama orekye kutuvuguza, orugyeho otuteerere aha!
okuvumba [okuvûmba] g. Okunywa amaarwa owa mutaahi waawe ohiisize.
 Eriizooba takaizire kuvumba, ningira ngu tarikukimanya ngu twataha.
 okuvumbira, okuvumbisa
okuvunuura1 [okuvúnuura] g. Okuhindura ekihandiiko nari ekibazo kuruga
 omu rurimi rumwe, kuza omu rundi. Yaavunuura ebaruha kuruga omu
 Rungyereza, yaagita omu Rukiga.
okuvunuura2 [okuvúnuura] g. 1) Okuha omuntu amaarwa oraire atsinzire
 ngu abone amaani. Bamuvunuuza amaarwa maingi, tihaine ki gaamugasira.
 2) Okuheereza omuntu omubazi onywaire obutwa ngu akire. gyer:
 OKUCUNDUURA.
okuvuruga [okuvuruga] g. Okutabura, okukoroga nari kushigisha omu kintu
 nk'emboga nari ekindi kyona kugira ngu kijwanganye kurungi nari
 kitasiriira. Gyenda onvurugire omu mboga zitasiriira. RT: okuvuruga.
 km: okujuruga.
 okuvurugira, okuvurugisa, okuvurugwa reb: OKUSHIGISHA
okuvurunganya [okuvurunganya] g. Okutabura ebintu okabijwanzya,
 bikateerana hamwe.
okuyaabuuka [okuyaabuuka] g. RT: okuyaabuuka. 1) Okuruga ahantu,
 omurundi gumwe. Enjura ku yaatandikire kugwa, abantu boona baayaabuka.
 2) Okugyenda kw'enjura yaaba neeza kugwa.
okuyaabuura [okuyaabuura] g. RT: okuyaabuura. 1) Okuyoora nari
 okukwata ekintu ahonaaho okakitwara. Tukareeba yaayaabuura efuka
 yaagyenda. 2) Okuroga omuntu nari omusiri gw'omuntu, gukafa. Hariho
 oyaabwire emisiri yangye, nikyo eyangiire kumerera. 3) Okuyoora
 ebinyaatsi ahansi omu mugyenzo gw'obushwere, barikubwiha ahu omukazi
 yaaribata naashohora arikuza kushwerwa, kwenda ngu batamuroga.
 Ishenkazi niwe yaayaabwire ebinyaatsi arikuza kushwerwa. 4) Okutwara
 ekintu omu buryo butarikwetegyerezibwa kikahwerera nari kikabura.
 okuyaabuurwa, okuyaabuurira, okuyaabuurisa
okuyaaga1 [okuyaaga] g. Okugamba aha muntu kubi atariho. Baasiiba
 nibayaagana ryarenga. fum: Omuyaagi w'enyonyi tamanya ngu kanyaamunyu
 eri aha nju ehurikiize. Ebiyaago tibiita Orukanga tiruyaagirwamu.
 okuyaagana gyer: OKUGAMBUURA.
okuyaaga2 [okuyaaga] g. Okuzindukira abantu abafeereirwe omuntu,
 okabatwarira ebintu nk'esente, eby'okurya nari amaarwa. Baatwara
 ebitenga barikuza kubayaagira. fum: Tibabariirira akayaaga empaate aha
 rufu rwa nyinazaara.
 okuyaagira, okuyaagisa, okuyaagirana
okuyaayaana [okuyaayaana] g. Okuburaabura okatoora oku n'oku otaine
 ahu ohamiire. Abaana be nibasiiba nibayaayaana, boona tibaine kihabura.
 RT: okuyaayaana.
 okuyaayaanira, okuyaayanisa
okuyaayuuka [okuyááyuuka] g. Okuhwaho kw'ekintu jubajuba obundi kyaba
 nikyaka, nk'okutagira maani nari obutaguma. Muhara wangye anshenyeire
 otuku, ku naatuta omu mahega twayaayuuka.
okuyabaitukana [okuyabaitukana] g. Okugyenda orikuyoora nari orikutwara
 buri kimwe eki waahitsyaho engaro. Yaagyenda naayabaitukana enku, yaaza
 kuhikayo niziba zaakanyire.
okuyaga [okuyaga] g. RT: okwaga. 1) Okuhinduka amaizi kw'ekintu
 kyekwatsire nk'amajuta ahabw'ekibiga nari ekyoya. Yaata amajuta ge
 haihi n'omuriro, gaayaga. 2) Okugira ebishaju bingi kw'ekintu. Yaagura
 enyama eyagire. 3) Okutuutuka. Yaatambura munonga yaayaga.
 okuyagira, okuyazya
okuyagaara [okuyagaara] g. Okumaza omwanya gwona kw'ekintu. Empazi ku
 zaagwamu enjura, zaayagaara omu muhanda gwona.
 okuyagaaza
okuyamba [okúyamba] g. Okuhwera.
okuyangayanga [okuyangayanga] g. 1) Okujabiirira nka haaba nihenda
 kubaho omukoro nari ekindi kintu ky'amaani. 2) Okutaagurikana
 kw'obwire; kusheesha. Ku bwabaire bwatandika kuyangayanga buti, enjura
 yaagwa.
okuyeihaho [okuyéíhaho] g. reb: OKWEIHAHO
okuyeinura [okuyéínura] g. reb: OKWEINURA
okuyeita [okuyéíta] g. reb: OKWEITA koz: NK. km: okweita.
okuyeitira [okuyéítira] g. reb: OKWEITIRA
okuyogoora [okuyogoora] g. Okuyomba nari kugambira ahaiguru namunonga
 abantu baaba bari baingi beeteeraniire omu mwanya gumwe. Abantu baaba
 nibayogoorera omu katare.
 okuyogooza, okuyogorekana
okuyomba [okuyomba] g. 1) Okugambira ahaiguru n'eiraka rihango. Baaba
 nibayombera omu bugyenyi. 2) Okutongana. fum: Oruyombo rurugwamu
 enduuru.
 okuyombera, okuyombesa
okuyonga [okuyonga] g. Okusya munonga kw'ekintu kikaba eiju nari
 kashenda. Ekiteme kye kikayonga, torikubonamu ruku na rumwe.
 okuyongyesa
okuyonjobora [okuyonjobora] g. reb: OKWONJOBORA km: okwonjobora.
okuyoora [okuyoora] g. RT: okuyoora. 1) Okukwata ebintu bingi omurundi
 gumwe okabiiha ahansi. Baitu mwana 'we ka waayoora ebihimba byona aha
 rusaniya okabimaraho, tosigiraho abandi. 2) Okubumbatira omuntu omunda,
 nka waaba noomuramutsya. Ku yaamureebiire omu irembo, yaataragaza
 yaamuyoora weena ashemereirwe.
 okuyooza, okuyoorera, okuyooresa
okuyuga [okuyuga] g. Okworoba kw'ekintu. Ekitakuri kyayuga.
 okuyugibwa, okuyuzya
okuyugirwa [okuyugirwa] g. Okuhurira waahwerwaho aha buremeezi.
 Akayugirwaho ku baamushashuriireho ebishare by'eishomero.
okuyumbya [okuyumbya] g. Okushakamba kw'amababi n'amataagi g'omuti. Ogu
 muyembe obu gwayumbya, gwaza kwera.
okuyunga [okuyunga] g. Okukwatanisa nari kwongyerera aha kintu,
 kikeeyongyera aha buraingwa bwakyo. Mpa emigoye nyunge ahari egi, ei
 naaba nyine yaahwaho.
 okuyungayunga, okuyungwa, okuyungisa
okuyuzya [okuyuzya] g. Okukomoororaho kakye aha kintu ekikomire munonga
 ngu kyorobe. Kuri noogira ngu omuguha gwayo tibaaguyuzya, gwaba
 nigugiita. gyer: OKUKYENDEEZA. fum: Akorora naacwera aba naayuzya.
okuza [okuza] g. RT: okuza. 1) Okuruga omu mwanya okagyenda omu
 gundi. Omushaija yaaza omu nju, irooko omushangyemu. 2) Okuba
 noogyenderera kukora ekintu omu maisho. Ninza kwijayo nyenkyakare. fum:
 Abaza naama bakaita abataza-naama. Ku oza burya nshohera, naiwe ozirya.
okuzaagira [okuzáágira] g. Okuhuumuraho kw'enyamaishwa, zaaheza kurya
 n'okunywa. Ente zoona zaamara kweshera, zaazaagira. fum: Eyaazaagira
 munonga ezaagururwa ekirasho.
 okuzaagiza, okuzaagirira
okuzaagiza [okuzaagiza] g. Okuta ekintu ahantu kikareebeka. Omwana ogu
 naakunda kuzaagiza ekirimi.
okuzaaguruka [okuzááguruka] g. Okuruga kw'ebintu ahu byaba bizaagiire.
 Baitu ente tizikazaagurukire na hati?
 okuzaagurura
okuzaaha1 [okuzaaha] g. Okuhungira nari okuburira omu kyanga kitari
 kyawe. Akazaahira omu nsi etari yaabo. RT: okuzaaha.
 okuzaahuuka, okuzaahuura, okuzaahira gyer: OKUHUNGA.
okuzaaha2 [okuzaaha] g. Okuruha munonga okahika aha kwenda kufa. Nangwa
 mbwenu obu twahika aha naaba nzaahire! RT: okuzaaha.
 okuzaahuuka, okuzaahuura, okuzaahira
okuzaahaara [okuzaahaara] g. Okukoresa obugara nari omuntu kuba
 atarikufa aha bintu ebirikumukwataho kandi eby'omugasho. Bakazahaara
 aha bintu ebi ishe yaabasigiire, byona byabahwaho.
okuzaahuuka [okuzaahuuka] g. Okugaruka kw'omuntu omu ka kuruga omu
 buzaahe. Omwana we azaahukire. RT: okuzaahuka.
 okuzaahuura gyer: OKUZAAHA.
okuzaana1 [okuzaana] g. RT: okuzaana. 1) Okukora eby'okushemeza hamwe
 n'okunanuura engingo, nk'okuteera omupiira, okwiruka, okuguruka,
 n'ebindi. Baitu okakunda ota kuzaana akapiira? 2) Okukora ekintu
 otakyeteireho. Baitu ariyo naazaana ki? Kandi naazaanira nkahi? fum:
 Reka kuzaanira aha kiinyi omwana arwaire.
 okuzaanira, okuzaanisa, okuzaanazaana, okuzaanisibwa
okuzaana2 [okuzaana] g. Okwatika kw'amate. Yaaba naakama amate, gaazaana.
okuzaara [okuzáàra] g. RT: okuzaara. 1) Okushohoza omwana kuruga omu nda
 kw'omukazi nari enyamaishwa. Twahika omu irwariro, yaahika naazaara.
 2) Ebimera nk'emitumba nari ebikoijo kurugwamu ebindi. gut: 'Okuzaara
 amara; okuzaara ekizimu; okuzaara busha; okuzaara oruho.'. Ebikoijo
 byangye byatandikire kuzaara. fum: Bazaara omubiri, tibazaara mutima.
 Ekyezaara n'entare n'engwe. Ekitazaire kituma kirotami. Enda ezaara
 mwiru na muhima.
 okuzaarwa, okuzaarira, okuzaarisa, okuzaaruka
 okuzaara akantu Okugira emicwe mibi n'okuhanahanuurwa. Mwana we
 noija kuzaara-akantu.
okuzaaririza [okuzááririza] g. 1) Okukora amagoba. Eduuka ye enkuru
 ekazaaririzamu ezindi nyingi. 2) Okuhangusya nari kukanyisa ekintu.
 Baitu ebintu bye byayezaaririze kukanya bikaijuza enju.
okuzahambuka [okuzahambuka] g. 1) Okugwa eiraro, okabura obwengye
 okaruga omu ka yaawe okagyenda. Omutabani we omukuru akazahambuka,
 yaabura. 2) Okwimuka ahansi n'obwira okakora ekintu eki abantu baaba
 batarikuteekateeka ngu nookora ahabw'ekiniga.
okuzambaara [okuzámbaara] g. Okuruga omu buteeka kw'ebintu ebyaba
 bitereire, bikataataana nari bikashiishikara. Yaija, yaazambaaza ebintu
 byona, ebyaba biri omunju. fum: Nyarwezambiza akateera empitsi orugari.
 okuzaambarisa, okuzambya
okuzambaguturana [okuzámbaguturana] g. Okwimuka n'obwira okakwatana
 n'omuntu mukarwana. Omushaija azambaguturaine n'omukazi we baarwana,
 ngu aizire akyerereirwe.
okuzambaguza [okuzambaguza] g. Okukwata ebintu okabita oku n'oku
 okabiiha omu buteeka. Ebintu ebyaba biri omu shanduuko, byona
 yaabizambaguza ngu naaronda esaati ye.
okuzambaitura [okuzámbaitura] g. Okukwata ekintu n'obwira orikukiiha
 ahansi. Yaafa kuzambaitura omwana, yaagyenda atagambire ahi yaaza. km:
 okubambaitura.
okuzambatuka [okuzámbatuka] g. Okufa kwimuka jubajuba n'obwira, waaba
 oine eki orikuza kukora. Akazambatuka ahansi yaamuteera oruhi, ngu
 ahabw'okuba yaamujuma. gyer: OKUZAMBAITURA.
okuzambiira [okuzámbiira] g. Okuzambaara.
okuzambuuka [okuzámbuuka] g. Okwimuka ahansi kw'omuntu muhango,
 ayeremirwe nari ataine maani. Ku yaaherize kurya, yaazambuuka ahansi
 arikuza kubyama.
okuzambuura [okuzámbuura] g. 1) Okuboneza nari kwiha oburofa omu
 mwanya okabunaga. Abaana b'eishomero baazambuura omwanya gwona.
 2) Okwimutsya nari kukiriza ekintu ekiremeire. Yaazambuura omuti.
 okuzambuurwa, okuzambuurisa, okuzambuuza
okuzeereera [okuzééreera] g. 1) Okwehuuba nari kureereeta kw'ekintu
 ekikwatiire ahaiguru. Iroko ohanure orugoye rwe orubiike, rwine
 niruzeereera nirwenda kuragara. 2) Okuguma ahaiguru y'amaizi kw'ekintu
 ekitarikuremeera. Twareeba ekiti nikizeereera ahaiguru y'amaizi, twaba
 tukyetsire enjoka. 3) Okuzenga nari omuntu kuguma naaruga omu mwanya
 naaza omu gundi, ataine kigyendererwa. Omwana we naasiiba nazeereera
 omu kyaro.
 okuzeereeza, okuzeereerera, okuzeereeresa
okuzeetama [okuzeetama] g. Okushutama ahantu okamaraho omwanya muraingwa,
 otaine eki orikukora. Omwana yaazeetama omu kibuga, ngu tarikwenda kuza
 kuhinga.
okuzeezeeta [okuzeezeeta] g. Okweyoreka omu mwanya emirundi mingi. Ogu
 mwishiki ka yaazeezeeta aha, timurikumureeba batsigazi mwe!
 okuzeezeetera, okuzeezeetesa
okuzenga [okuzênga] g. Okuza oku n'oku emirundi mingi. Omukazi we
 naasiiba naazenga, nooshusha oti taine gw'okukora.
 okuzengazenga, okuzengyerera, okuzenzya gyer: OKUZEEREERA 3).
okuzengyerera1 [okuzéngyerera] g. Okureeba ebintu nk'ebirikugyenda
 birikwezigoora. Enjara ekaanyita naazegyerera, kakye nkahirima.
okuzengyerera2 [okuzéngyerera] g. Okugyendagyenda kw'omuntu
 atarikushutama hamwe. Omwana naasiiba naazengyerera omu kyaro.
 okuzengyereza gyer: OKURARA; OKUKANGAZA 1).
okuziba [okuziba] g. Okwigara kw'ekintu nk'omuhanda nainga omufuregye.
 Emifuregye yoona ezibikiire ahabw'oburofa.
okuzibikira [okuzibikira] g. Ekintu kwigara enshekye z'omuntu.
 Omugurusi waabo akazibikira, niwe batwaire omu irwariro.
okuzibira [okuzibira] g. Okwangira ekintu kukorwa. Banzibira kuzayo, imwe
 mwiroko mugyende, nimwe murangambire ebyabayo.
okuzibuuza [okuzibuuza] g. 1) Okushuba nari kugaruka kukora ekintu eki
 omuntu abaire yaarekire. Ashubire yaazibuuza, yaanywa amaarwa.
 2) Okureebeka bwanyima y'okubura. Naasiga yaazibuuza.
okuziga1 [okuzîga] g. Okuta eibara aha kintu. Enfunjo ze z'okurukisa
 ekiibo yaaziziga, kwonka zaafuba tizaasya gye.
 okuzigira, okuzigisa, okuzigwa, okuzigika
okuziga2 [okuzîga] g. Okugwera ekintu nari kureeba omuntu we atamanye
 ngu waamureeba, orikwenda kumanya eki ariho. Omuserukare yaaziga
 abashuma, yaarugaho yaabakwata.
 okuzigira, okuzigisa, okuzigwa
okuzigitirira [okuzigitirira] g. Okusiigiriza ekintu ahaiguru
 kikareebeka kubi. Bakamukwata ahabw'okuzigitirira ekishushani
 ky'omwebembezi w'eihanga n'ebyondo.
okuzigoora [okuzigoora] g. Okwehinguririza nari kwetooroora ekintu. Enju
 akagizigoora n'orugo rw'oruyenje. RT: okwezigooreza.
 okuzigooza
okuziguka [okuziguka] g. Okuhinduka eibara kw'ekintu haaba haine
 ekyakibaho. Bamuteire entomi y'eriisho, ryona ryaziguka niriiragura.
 okuzigura
okuzigurukuka [okuzigurukuka] g. Okwetegyereza nari kutunga obuhame aha
 kintu obaire nooyekyakaho. Barugireho baaziguruka ku niwe yaahambire
 muhara waabo.
 okuzigurukisa, okuzigurukira, okuzigurukwa
okuziguuruka [okuziguuruka] g. Okwezigoora nari kwehinguririza ekintu.
 Abazigu bakeeziguurura ekikaari ky'omugabe, barikwenda kumuhamba,
 kwonka yaabarema.
 okuziguurura, okuziguurukwa
okuziha [okuziha] g. Okwibira nari kwoga omu maizi maingi
 nk'ag'omugyera nainga enyanja. Boona bagyenda baaza kuziha. RT:
 okuziha.
 okuzihira, okuzihisa
okuzihaaziha [okuzihaaziha] g. Okwijura munonga kw'ekintu kikarenga.
 Enyungu y'obushera yaijura, eine neezihaaziha.
okuziika [okuziika] g. RT: okuziika. 1) Okutabika ekintu okuzimu.
 Eminekye yaagiziika omu kiina, ngu nibwo erikurahuka kusya. 2) Okuta
 omurambwe omu kiina, bakagushweka n'eitaka. Omufu waabo, nibamuziika
 eriizooba.
 okuziikwa, okuziikira, okuziikisa, okuziikuura
okuziimuura [okuziimuura] g. Okureeba omuntu orikumugaya nari kumujuma
 ebijumo by'obugayani. Ku yaareetsirweho, yaatandika kumuziimuurisa
 amaisho. RT: okuziimuura. gyer: OKUGAYA 2).
okuzika1 [okuzika] g. Okuhata nari okuhamira omu byondo kw'ekintu,
 kikaremwa kurugamu. Emotoka ye yaazika, mugyende mumuhwere mugisindike.
 okuzikira, okuzikisa
okuzika2 [okuzika] g. 1) Okwigara nari kufa kw'omuhuru nainga omuhanda.
 Omuhanda gushwekirwe ebinyaatsi gwazika, titwine ah'okuraba.
 2) Okushwekwa nari kurengyerwa ekiraare kw'ebihingwa. Ebihimba bye
 bizikire, n'eby'okwombera. 3) Okuguba nari kugira enziro nyingi. Ogwo
 mwana ebyara bye bizikire, mwaba mutabicwire naaza kurwara enjoka.
 4) Okwanga kumera kw'omugusha ogwaba gwinikirwe, ahabw'okugutamu
 kashenda nyingi. Omugusha gwe guzikire.
 okuzikisa, okuzikira
okuzima [okuzima] g. Okuraara kw'ekintu ekyaba nikyaka, hakabaho
 omwirima. Baaruga omu kiyungu, omuriro gwazima. RT: okuzima.
 okuzimya
okuzimba1 [okuzîmba] g. Okweyongyera omu buhango kw'ekintu okutari okwa
 butoosha. Akahendeka okuguru naazaana omupiira, kwazimba. RT: okuzimba.
 fum: Ezimbire akatama tezibira ezindi kunywa.
 okuzimbira, okuzimburuka gyer: OKUHAGA; OKUTUMBA.
okuzimba2 [okuzimba] g. 1) Okubagana ebintu na bagyenzi baawe okabakiza.
 Akatuzimba, we yaarya enyama nyingi. 2) Okushaba esente nyingi
 ezihinguraine aha kintu ekirikuguzibwa. Akatuzimba, obu yaatuguza
 ebihimba bye aha muhendo gw'ahaiguru. fum: Ka waazimbwa akatare,
 okatongana n'omuhanda?
 okuzimbwa, okuzimbana, okuzimbisa reb: OKUSEERA
okuzimbagarira [okuzimbagarira] g. Okuremerwaho ekintu kibi nk'oburwaire
 nari obundi buremeezi, kikakubuza obusingye. Obu burwaire
 bukamuzimbagarira, bwayanga kukira.
okuzimu [okuzímu] z. Omwanya oguri ahansi omu itaka. Omuti ku
 gumera,emizi eshuuma okuzimu omu itaka. Omuntu ku afa, bamuziika
 okuzimu omu itaka. RT: okuzimu.
okuzimuura [okuzimuura] g. RT: okuzimuura. 1) Okugarurira omukwe enjugano,
 omukazi yaaba amushenzire. Bakaba nibenda kuzimuuza ente zaabo, kwonka
 omugurusi akaba atakiziine. 2) Okutunga empeera ahabw'ekintu eki
 waakora. fum: Enkora birungi ebizimuurirwa.
 okuzimuuza
okuzina [okuzína] g. Okusooma, okutaagurira nari okwezunguza
 nookuratira eiraka ry'ekizino, ekyeshongoro nainga engoma oshemereirwe.
 Baraire nibazina bwasheesha. RT: okuzina. fum: Abazini booma.
 okuzinisa, okuzinira, okuzinaazina
okuzinda [okuzinda] g. RT: okuzinda. 1) Okuzibira nari kucwa bugufu
 omuntu yaaba naagyezaho kugira eki yaagamba. Omukazi yaaba yaaza
 kwehozaho baamuzindazinda ngu abe arekire, babanze bahurikize.
 2) Okuhota ebintu ebitsya.
 okuzindazinda
okuzindaara [okuzindaara] g. Okukwatana nari okurwara amaraka,
 okaremwa kugamba kurungi. Akaraara naayeshongora, yaimuka azindaire
 amaraka. RT: okuzindaara.
 okuzindaarira, okuzindaarisa
okuzinduka [okuzinduka] g. Okutaayayira omuntu okamutwarira omushenga. Ku
 yaamazire kuzaara, yaazindukira nyinazaara.
 okuzindukira, okuzindukisa, okuzindura
okuzinga1 [okuzînga] g. Okukoma ekintu kikaba nk'engata nari omupiira.
 Yaazinga engata y'okwekoreza enku. RT: okuzinga.
 okuzingira, okuzingisa, okuzingwa, okuzinguruka, okuzingurura
okuzinga2 [okuzînga] g. Okuroga omuntu akabura kushwera nari kushwerwa.
 Omuhara bakagira ngu ishenkazi niwe yaamuzingire.
okuzinga3 [okuzînga] g. Okutandika kutaho ekikumba kw'omugusha. Omugusha
 gwe gwatandika kuzinga.
okuzingama [okuzíngama] g. Okurwara kw'omwana akaremwa kukura n'okugyenda.
 Omwana we omukuru akazingama, na hati takagyendaga. RT: okuzingama.
okuzingirira [okuzíngirira] g. Okuzinga ekintu aha kindi emirundi
 mingi. Yaazingirira emigoye aha kiti. RT: okuzingirira. fum:
 Akakwezingiriire kacwa omuhoro gwawe.
okuzingiza [okuzíngiza] g. 1) Okwezigooza ekintu omuguha okakizibira
 kwitsya. Reeta omusyo tushare omugoyi, embuzi yaayezingiza. 2) Okugira
 ekiniga. Ku yaamureebire aine omukazi we, yaazingiza.
okuzingura [okuzíngura] g. Okwombeka eka ahantu okagituuramu.
 Ishekatabaazi akaimuka yaafuruka, yaazingura ahandi.
 okuzingurira
okuzingurura [okuzíngurura] g. Okukomoorora ekintu ekyaba kizingiriire.
 Yaazingurura omugoyi ogwaba guri aha kiti. RT: okuzingurura.
 okuzingururwa, okuzingururisa
okuziniirira [okuzíniirira] g. Okusindagira nari kuribatiirira omwanya
 munonga. Ente zaaziniirira ebihimba bye byona, tihaine eki araihemu.
okuzinisa [okuzínisa] gut. Okubobanabonesa omuntu okamubuza obusingye.
 Okuza kumuha sente, akabanza yaamuzinisa.
okuzira1 [okuzira] g. RT: okuzira. 1) Okwanga kwakiira nari kukora
 ekintu ekyakuheebwa. Yaazira eby'okurya ebi baamuha. 2) Okutakora kintu
 ahabw'omugyenzo. Oruganda rwabo niruzira ente ngoobe ei bateezaariize.
 fum: Ku ozira oba nootuubuura.
 okuzirira, okuzirisa, okuziriirira, okuzirwa
okuzira2 [okuzira] g. Okuza omu kwezi kw'omukazi. Omwishiki akazira
 akiri muto munonga.
okuzira3 [okuzira] g. Okuhikwaho ekintu kibi ahabw'ebikorwa byawe bibi.
 N'enki ka noojwa? Naazira obushuma bwangye.
okuziriiza [okuziriiza] g. Okwanga ekintu orikuzunguza omutwe
 ahabw'ekiniga kingi. Ku yaarebire abainazi be boona baija, yaaziriiza.
okuziringa [okuíringa] g. Okukuringa ekintu omu bitaka, ebyondo, n'ebindi.
 Yaaziringa esaati ye omu itaka, twagyozya byayanga kurugaho. RT:
 okuziringa.
 okuziringwa, okuziringira, okuziringisa reb: OKUKURINGA
okuziringutana [okuzíringutana] g. Okurwana nari okufukaana kw'abantu
 barikwekunangura, buri omwe arikwenda ngu aikarire mugyenzi we. Ku
 baabugabugana twareeba baatandika kuziringutana, arikugira ngu
 akamujuma.
 okuziringutanira
okuziringutura [okuzíringutura] g. Okuziringa ekintu omu muringo gutarimu
 kwegyendesereza. Yaaziringuturana n'empunu, yaamwerekuza yairuka.
 okuziringuturana
okuziritirira [okuzíritirira] g. Okusiitirira ekintu nk'eriisho, waaba
 waamara kutokoora nari oine eki waaba. Yaaziritirira eriisho, ku
 yaatokoora, hati ryona ryatukura.
okuzitira [okuzítira] g. Okwombeka orugo nooyezigoora ekintu. Omuhingi
 akazitirira emisiri ye, ngu etariibwa amatungo.
 okuzitirwa, okuzitirira, okuzitiza
okuziza [okuziza] g. RT: okuziza. 1) Okutakora kintu ahabw'omuziro.
 Abantu ba kare bakaba bakira kuziza munonga. 2) Okutura. Ogwo mwana ou
 mwateera, mwamuziza ki?
okuzizima [okuzizima] g. Okutiina nari okweganya kushaba nainga kukora
 ekintu eki waakubaire nooyenda. Baamweta kurya, yaabanza yaazizima,
 yaashanga bari haihi kumara.
 okuzizimira
okuzonga [okuzônga] g. Okwehuuba nari okutandaguza, orikwenda kuhirima
 okukira munonga waaba osinzire nari orwaire. Abasinzi nibo bakira
 kugyenda nibazongazonga. RT: okuzunga.
 okuzongazonga, okuzonzya
okuzongooza [okuzóngooza] g. Okuteganisa nari okunyangaraza omuntu
 okamubuza obusingye kumara obwire bwingi. Obu burwaire bunzongoize,
 tindikumanya yaaba buraakire.
 okuzongoozibwa, okuzongooreza
okuzongoza [okuzongoza] g. reb: OKUZUNGUZA koz: NK.
okuzooka [okuzooka] g. Okuhimbuuka kw'omuntu owaaba afiire, akashuba
 akagira amagara. Nitwijuka ryari ekiro ky'okuzooka. koz: enyikiriza.
 okuzookyera
okuzoora [okuzoora] g. 1) Okukanura amaisho gakahwa omu mutwe.
 Baamugambaho yaatandika kuzooragura amaisho. 2) Okubona ekintu ekibaire
 kibuzire. Yaazoora ekishumuuruzo ahansi y'orubengo. fum: Obuzoora
 maisho bw'ekikyere, tibuzibira maizi kutahwa.
 okuzooragura, okuzoorera gyer: OKUTUNURA.
okuzootooka [okuzootooka] g. 1) Okukunama munonga omwoyo gukaashama.
 Yaazootoorera abahinguzi. 2) Okuribata ekintu, eby'omunda bikarugamu
 bikashohora. Yaaribata omunekye, gwazootooka. 3) Okuhurira obusaasi
 bwingi. Ku baaba nibamukuura eriino, yaazootooka.
 okuzootookyera, okuzootoorera, okuzootooza, okuzootoorwa
okuzunguza [okuzúnguza] g. Okucunda nari okuhuuba ekintu omu mwanya. gut:
 'Okuzunguza omutwe nk'ekihangare.'. Bakamwisa ekiniga, yaaguma
 naazunguza omutwe. RT: okuzunguza. gyer: OKUHUUBA. km: okujunguza,
 okuzongoza. fum: Fa kunshuka omurera, ab'okunzunguza bariyo.
okuzuuruuza [okuzúúruuza] g. Okurekyera ekintu n'amaani maingi
 kikagyendera ahaiguru, kikagwa hare munonga. Ku yaamureeba yaazuuruuza
 omuyembe gwe, atarikwenda ngu bamanye ku yaagwiba.
okwaba1 [okwaba] g. Okusheesha kw'obwire. Yaija nibwaba.
okwaba2 [okwaba] g. Okushandaara. Yaaba naatwara enyungu y'obushera omu
 nju, ku yaahika omu kibuga yaayeteera ahansi yaayaba.
okwabaaba [okwabaaba] g. Okuteera enduuru nari eboroogo omuntu yaaba
 naarira. Omwana baamuteera yaayabaaba.
 okwababira, okwababisa
okwabiira [okwabiira] g. Okugwa omuntu omunda nari omu kifuba. Ku
 yaamureebire ati, yaataragaza, yaamwabiira.
okwabo [okwabo] s. reb: EKYABO bg: [agaabo].
okwabuuka [okwabuuka] g. Okwimuka kw'abantu omurundi gumwe, boona
 bakagyenda. Ku yaamazire orubazo rwe, abantu boona baayaabuuka. RT:
 okwabuuka.
 okwabuukibwa, okwabuukira
okwaga [okwâga] g. Okushaba obuhwezi omuntu ou otarikwenda nari ou
 orikugaya. Atandikire kwagira abatabani.
 okwagira, okwagirana, okwagisa
okwagaaga [okwagaaga] g. Okusiigiriza engaro aha mubiri gw'omuntu nari
 enyamaishwa omu muringo gurikushemeza. Ninkunda kwagaaga ente, baaba
 nibazikama.
okwagagara [okwagagara] g. Okushutama okabukaara. Omugurusi yaayegagara
 omu kibuga kye.
 okwagagarisa, okwagagarira
okwagirira1 [okwágirira] g. Okuhaagaagira nari kugyenda aha muntu .
 Mukazi 'we reeka kuguma noonyagirira.
 okwagiririsa, okwagiririrwa
okwagirira2 [okwágirira] g. Okuhurira haine ebirikukugyendagyenda.
 Nimpurira ebintu nibinyagirira omu magara goona.
okwagirirwa [okwágirirwa] g. Okubonaabona nari okureeba enaku okaburwa
 obusingye. Ishe ku yaataahize ondiijo mukazi, abaana boona
 baayagirirwa.
okwagura [okwagura] g. Okuhara nari kusiitirira ahantu n'engaro
 aharikukurya. Omwana araire naayeyagura, arwaire obuhere. RT: okwagura.
 okwaguza, okwagurwa, okwagurira
okwaguukira [okwáguukira] g. Okugarukira nari kukururukira ekintu eki
 obaire waayangire. Omukazi we omuto ku yaafiire, yaayaguukira omukuru,
 yaashanga nawe atakimwenda.
okwahira1 [okwahira] g. Okwiha obunyaatsi. Abaishiki baaza kwahira
 obunyaatsi bw'okuta omu kibanda.
okwahira2 [okwahira] g. 1) Okuriira kimwe kw'ebitungwa byawe omu
 bunyaatsi burungi. Ente zaahika aha mushozi, zaagwahira. 2) Okurya
 jubajuba. Ente zaahika aha bunyaatsi zaabwahira.
 okwahirwa, okwahukira
okwahukana [okwahukana] g. Okutaana kw'ekintu aha kindi. Ebikopo ebi
 nibyahukana omu ndeebeka, kwonka nibingana. RT: okwahukana.
 okwahukanisa, okwahukanira, okwahukaniza
okwahukira [okwáhukira] g. Okuza kuriira ahantu nanka kw'enyamaishwa
 nk'ente. Ente zaayahukira Rwagaaju.
okwahura1 [okwáhura] g. (Omu kubara) okwiha omuhendo aha gundi. Waaba
 oine ente ikumi, okaahuraho itaano, nootsigaza itaano (10 - 5 = 5). RT:
 okwahura.
okwahura2 [okwáhura] g. Okutwara amatungo kukira munonga ente omu
 iriisizo. Abariisa baaza kwahura bukiri kare.
okwahuza [okwahúza] g. Okugyendesa nari kukoresa obwira. Twabaha
 eby'okurya, baarya nibaahuza ngu baakyerererwa.
okwahwa [okwâhwa] z. Ekicweka ky'omubiri ekiri omu nda y'omukono,
 ahansi y'eibega. Arwaire ekizimba omu kwahwa. RT: enkwahwa. km:
 ekyakwahwa. bg: [amaahwa].
Okwaikumi [Okwaikumi] z. reb: KASHWA
Okwaikumi-na-ebiri [Okwaikumi-na-ebiri] z. reb: MUZIMBEEZI
Okwaikumi-na-kumwe [Okwaikumi-na-kumwe] z. reb: MUSEENENE
okwaitu [okwaitu] s. reb: EKYAITU bg: [agaitu].
okwajagama [okwajagama] g. Okuhuumuraho waaba waaheza kukora emirimo
 y'amaani erikuhenda. Ku naaruga kuhinga, naaza kwajagama.
okwajura [okwájura] g. Okugyendesa amaju. Omwana we akakyeerererwa
 kwajura, baarinda baamukuratsya. RT: okwajura. km: okwanjura.
okwaka1 [okwaka] g. Okwiha ekintu aha muntu atakwikiriize. Akaanyaka
 ekitabo kyangye, naamuhababira baamuteera. RT: okwaka. fum: Ku oyaka
 omwana endahi, omuha ekiishamutuutu.
okwaka2 [okwaka] g. RT: okwaka. 1) Okureeta ekyererezi. Omuriro
 gwayaka, rahuka oteho eby'okurya. 2) Okugira eibara ririkuhwezika nari
 okumwamwatsya.
 okwakira
okwaka3 [okwaka] g. Okugira eiriho ry'amaani. Yaija naayaka yaanywa
 amaizi yaagamaramu. RT: okwaka.
okwakaana [okwakaana] g. Okuhaba kw'eky'okunywa waaba nooza kumira reero
 kikakukoroza okamirinkuza. Omunyamururu yaanywa amaarwa, gaamwakaana
 hati ariyo naakorora.
 okwakaanwa
Okwakabiri [Okwakabiri] z. reb: KAATA; KAATAMBUGA
Okwakana [Okwakana] z. reb: NYAIKOMA; NYABIHEKYE
Okwakashatu [Okwakashatu] z. reb: KATUMBA
Okwakataano [Okwakataano] z. reb: KYABAHEZI
okwakiira [okwakiira] g. 1) Okutega emikono kutunga ekintu eki ondiijo
 arikukuha. Yaaza kwakiira embuzi ye owa ishento. 2) Okushemerererwa
 abagyenyi okabata omu ka yaawe okabakunira. Akatwakiira gye,
 yaatukunira. 3) Okuhwera omuntu aha bintu ebi yaaba aine bimuremereire.
 Yanyakiira oruba rw'enku ndikwija.
 okwakiirira, okwakiirwa cob: Omukazi murungi aba Baayakiira.
okwakiirirwa [okwakiirirwa] g. Okugira eiriho buri kaanya. Yaahurira
 yaayakiirirwa, yaagaruka omuka.
okwakura [okwakura] g. koz: KI. 1) Okuramutsya omuntu, noomubuuza nk'oku
 ari. Yaarabaho, tiyaatwakura. 2) Okutaayaayira omuntu, okamarayo akanya
 kakye. Yaahikaho yaabaakuraho kakye yaagyenda.
 okwakurana, okwakuza
okwakuukana [okwakuukana] g. reb: OKUTAANA-EMBU
okwamagana [okwámagana] g. Okwetaguza eiziina ry'omuntu nari kuyomba
 n'omuntu, murikujumana omu iraka riraingwa. Naamugira ngu arekye
 kunyamagana kwonka tarikuhurira.
 okwamaganira
okwamagirira [okwámagirira] g. Okuteerera ekintu enduuru nari orwari
 orikukizibira kugumizamu nikikora eki kyaba nikikora. Omuriisa
 yaayamagirira ente ngu zitaza kwona, nazo zaagaruka.
 okwamagirirwa gyer: OKWAMIRA.
okwambuka [okwambuka] g. Okucwekanisa amaizi, oruhanga nari ebyondo.
 Baitu amaizi okagambuka ota? RT: okwambuka.
okwambura1 [okwambura] g. 1) Okwiba buri kimwe eki omuntu aine okakitwara.
 Akabugana abashuma baamwambura, yaija aha ataine eki aine. 2) Okujweka
 omuntu busha. Ku baakwata omushuma baamwambura.
 okwamburwa
okwambura2 [okwambura] g. 1) Okuta amaizi maingi omu mate, obwoki nari
 eshande. Eshande baagitamu amaizi maingi yaayambuka. 2) Okujweka ente
 ebyoma nk'omureebe nari amajugo. Baitu ente ze arazambukize.
okwamira [okwámira] g. Okwamuriza omuntu nari ekyaba nikikora nari
 nikiza kukora ekintu kibi kwenda ngu kikirugeho. Baaza kwamira omuca,
 tibakagarukire. RT: okwamira. gyer: OKWAMAGIRIRA.
okwamuka [okwámuka] g. RT: okwamuka. 1) Okubura kw'enjura eyaaba
 neeyenda kugwa. Enjura yaayamuka, mwije tugyende. 2) Okureka ekintu eki
 otwire nookora. Nyowe amaarwa nkagaamuka, tinkiganywa.
Okwamukaaga [Okwamukaaga] z. reb: KAHINGO
Okwamunaana [Okwamunaana] z. reb: KICURANSI
okwamura [okwámura] g. Okuzibira enjura eyaaba neeyenda kugwa. Aha
 bugyenyi bwe, bakabura ow'okwamura, enjura yaabushiisha. RT: okwamura.
Okwamushanju [Okwamushanju] z.
okwamuza [okwámuza] g. Okuyomba, kuteera orwari nari enduuru nka haaba
 haine ekyakukanga. Bakamukanga yaayamuza omurundi gumwe yaatutiinisa,
 tukaba twagira ngu baamwita.
Okwamwenda [Okwámwenda] z. reb: KAMENA
okwana [okwana] g. RT: okwana. 1) Okuteera nari kureeta ebijuma nainga
 ebirabyo kw'ekimera. Orutookye rwe hati rwine nirwana. 2) Okuzaara
 abaana.
 okwanira
okwanama1 [okwánama] g. Okutunama kw'ekintu. Ebitakuri byanami omu
 ntabire.
 okwanamira
okwanama2 [okwánama] g. Okufa kw'omuntu hataine omuriho. Ishento akaanama
 aha muhanda.
okwanamira [okwánamira] g. Okukora munonga obwo orikwenda ngu abandi bantu
 babe kurungi nainga orikwenda ngu otungye eki orikwenda. Nyanamiire
 abaana bangye, kwonka tibarikusiima.
okwananga [okwánanga] g. Okuteera omuntu n'amaani maingi. Ogwo mwana
 ninza kumwananga.
 okwanangisa, okwanangira, okwanangwa
okwandaara [okwándaara] g. Okwirukanga munonga n'obwira. Omushazi ku
 yaabareeba, yaayandaara.
 okwandaaza, okwandaarira
okwandagarana [okwándagarana] g. Okuzambaara kw'ebintu. Ebikopo
 byandagaraine enju yoona.
okwandagarika [okwándagarika] g. reb: OKWANDAGARANA km: okwandagarana.
okwandaguza [okwándaguza] g. Okugyenda ori aha bwira bwingi munonga.
 Twamubugana naayandaguza, ngu omwana we yaarwara.
okwandira [okwandira] g. Okutangira orugyezi rusya waaba noohinga nari
 nookora ogundi murimo. Mwandire juba, nyowe niinyenda kutaaha kare.
okwanduuka [okwánduuka] g. 1) Okufa kwimuka ahu waaba oshutami okagyenda.
 Yaahurira enduuru, twabona yaayanduuka yaaza ahi erikugambira. 2) Okufa
 kubi kw'omusiri, gukooma gukahwamu, nari kumera kubi kw'embibo omu
 musiri. Oburo bwangye bwanduukire, ahabw'okubura enjura erikumara.
 3) Okukora sente, okareeba niziija, kwonka zikaguma nizigyenda
 zitarikukuhama mu nshaho. Obugaiga bwa Kagoro bwanduukire bwamuhwaho.
okwanduukira [okwánduukira] g. Okukururukira nari kugarukira ekintu eki
 obaire waanagire nainga nooreeba nk'ekitaine mugasho, okaba nikyo
 waatandika kukoresa. Akanduukira omukazi we omukuru, omuto yaamara
 kumurema.
okwanduura1 [okwánduura] g. Okufa kukwata ebintu n'obwira, okabiiha
 ahansi omurundi gumwe okabitwara. Yaafa kwanduura ebitabo by'abandi,
 yaagyenda atabimanyire.
 okwanduurwa, okwanduurisa, okwanduurira
okwanduura2 [okwánduura] g. Okuha omwana owaaheza kuzaarwa
 eky'okunywa. Twasiga baaza kwanduura omwereere, twaija.
okwanga [okwânga] g. RT: okwanga. 1) Okutaikiriza ebyakugambirwa nari
 ebyakuheebwa. Baamuha eby'okurya yaabyanga. 2) Okutakunda muntu.
 Bakamureetera omukazi w'okushwera yaamwanga. cob: Baanyanga bunwa
 bandya bwoyo. fum: Omuntu okwanga, azina obu nyoko afiire. Enyanga
 kugambirwa eguubwa yaabona. Tihariho nkwanga nkunda omwana waawe.
 Akakwangire okanga, embwa ekanga ensheko.
 okwangana, okwangwa, okwagisa
okwangana [okwángana] g. Okuruga omu maka kw'omukazi, agu ashweirwemu
 ahabw'akaanya kakye akagaruka owaabo. Omukazi ku baamuteire,
 yaayangana.
okwangashana [okwangaashana] g. Okumwamwatikana kw'ekintu ekirikwita
 amaisho. Yaajwara omwenda gurikwangashana. RT: okwangasana. gyer:
 OKUMURINKANA.
okwangata [okwangata] g. Okubooga.
okwangisiriza [okwángisiriza] g. Okugumisiriza nari kuhamira aha kintu
 eki orikukora, ekiinemu oburemeezi. Akangisiriza yaaguma naakora, nobu
 baraabe baamuzibiire.
okwanguha [okwanguha] g. RT: okwanguha. kom: [< Lug. okwanguwa].
 1) Okugira obwira. Yaayanguha kugaruka. 2) Okutaremeera kw'ekintu.
 Ekiteebo eki yaaba aine, kyaba kyanguhi.
 okwangusya gyer: OKURAHUKA.
okwangura [okwángura] g. Okukoresa ekintu kisya omurundi gw'okubanza.
 Enyungu egi nitugyangura ryari?
okwangye [okwangye] s. reb: EKYANGYE bg: [agangye].
okwaniira [okwaniira] g. Okugamba gye kw'ebikwato ebikoresibwa omu
 kweshongora nk'engoma, enyungu, enanga, obukyenkye, n'ebindi. Ebyevugo
 nibinihiira, enanga nizaaniira.
 okwaniiza
okwanika1 [okwánika] g. RT: okwanika. 1) Okuta ebintu aha mushana nari
 aha muriro ngu byome. Yaayanika oburo aheeru, kwonka omushana gwayanga
 kujwa. 2) Okuta ekintu ahantu ahi kirikureebwa buri omwe. Yaasiga
 yaayanika eby'okurya bye omu kibuga, yaagyenda.
 okwanikiriza, okwanikwa, okwanikira, okwanikikisa gyer: OKUTARIKA 1.
okwanika2 [okwánika] g. 1) Okusiibya omuntu aha muhanda. 2) Okugamba aha
 muntu ebintu ebirikumukwataho ebi baingi batuura batarikumanya. Ku
 baamuhitsya omumaiso g'omuramuzi baamwanika.
okwanikiriza [okwánikiriza] g. Okwanika ekintu okaguma nookihindura
 emirundi mingi, orikwenda ngu kyome juba. Naasiiba naayanikiiriza oburo
 bwe, ahabw'obugyenyi obu arikwenda kugira. RT: okwaniikiriza.
okwanirira [okwanirira] g. Okwijutsya omuntu enaku y'enyima ei yaarabiremu
 obwo orikugamba busha.
okwanja [okwanja] g. Okujanjaaza ekintu.
okwanjajura [okwanjajura] g. Okukoresa obukoryo ahari bagyenzi baawe
 orikwenda kubareebya nari kubaryarya.
okwanjama [okwanjama] g. Okukwatanisa nari kweteeranira hamwe
 nk'okw'enyamaishwa nari abantu, bakaza aha kintu omurundi gumwe
 kukikora nari kukigambaho. Bakamushanga omu bugyenyi, baamwanjama.
 Enyonyi zikanjama omusiri gw'engano, zaagumaraho.
okwanjara [okwánjara] g. Okushanza nari kutaataanisa ebintu ngu byome.
 Yaayanjara entabire, ngu ebinyaatsi byome juba abyose. RT: okwanjara.
okwanjuka [okwanjuka] g. Okugwa eiraro nari okuhuga ebiteekateeko.
 Omukazi we ayanjukire, hati abuzire tibarikumanya ahu ari.
okwanjura1 [okwanjura] g. RT: okwanjura. 1) Okumanyisa abantu omuntu
 orikubagambira amaziina ge ngu bamumanye nka yaaba ari omugyenyi.
 Yaabanjurira abagyenyi abakuru boona. 2) Okureeta enshonga aha mushana
 narishi omu bantu ngu bagigambeho, bwanyima bagitungire omubazi.
 Yaabanjurira ebizibu bye, baagira ngu nibabigarukamu orwamukaaga.
 3) Okuhanuurira bataahi baawe ebi otwire obabiikiire.
 okwanjurwa, okwanjurira
okwanjura2 [okwanjura] g. Okwiha esaano aha rubengo waamara kusa. Ku baija
 yaayanjura oburo.
okwanjura3 [okwánjura] g. reb: OKWAJURA
okwanjuruza [okwánjuruza] g. Okukubuurura ekintu. Gambira ogwo mwana
 ayanjuruze omukyeeka mube niho mwashutama. RT: okwanjuruza.
okwanjuza [okwánjuza] g. Okugyenda mporampora, ahabw'oburuhe bwingi.
 Naamubugana naayanjuza.
okwanuka [okwánuka] g. RT: okwanuka. 1) Okuruga ahi waaba ori, okagyenda
 n'obwira. Orukiiko ku rwahweire ruti, baayanuka. 2) Okugira omwera.
 Omubiri ka gwakwanukire n'enki?
okwanura1 [okwánura] g. RT: okwanura. 1) Okwiha ekintu ahi kyaba
 kyanikirwe. Oburo bwayomire, mugyende mubwanure tubuhuure. koz: amakuru
 g'omuguutuuro. 2) Okutwara ekintu n'obwira bwingi. Empungu yaayanura
 omwana gw'enkoko.
 okwanuza, okwanurira, okwanurwa
okwanura2 [okwánura] g. Okuteera omuntu nari ekintu n'amaani maingi. Ku
 oraagume nonjuma, ninyija kukwanura. RT: okwanura.
okwanyanya [okwányanya] g. Okukura kw'omugusha guri mwingi gukwataine.
 Omugusha gwona gukakwanyanya, n'ogw'okukuura.
okwanyu [okwanyu] s. reb: EKYANYU bg: [agaanyu].
okwanzika [okwanzika] g. reb: OKUTAMIKA 2
okwanzirira [okwanzirira] g. Okukora omurimo otaine maani okyemerera
 okenda kugwa. Akahinga naayanzirira.
okwara [okwara] g. RT: okwara. 1) Okuta ebyeyariro n'ebyeshweko, aha
 mwanya gw'okubyamaho. Yaayara ekitanda, atyo yaabyama. 2) Okwanjuruza
 omukyeeka ahansi. Yaayara omukyeeka ahansi, baaba niho baashutama.
 3) Okurambika emikono n'omugongo waaba noozina. Ku yaabaire yaatandika
 kwara omugongo abagyenyi baija. 4) Ente kuhenda enkokora. Naashanga
 ente zeeyazire omu rutuuto. cob: Torikumweyarira okamweshweka. fum:
 Oruhire niwe ayara.
 okwarira, okwarisa
okwaraara [okwaraara] g. 1) Okushegashega. Akaaraara omu bugyenyi, abantu
 boona baashoberwa. 2) Okubuuza omuntu, omwesherekiremu nari omubegire.
 Okwaraara kwe, kukamworeka ku ni mbega. fum: Nyankwaraara akubuuza nka
 nyoko.
okwarama [okwarama] g. Okuza omu rusiika kw'omwari nari omugore yaaba
 aherize kushwerwa. Omukazi we akamara okwezi kumwe kwonka ayarami.
 okwaramira
okwarika1 [okwarika] g. Okureeberera omugore nari omwari yaaba akiri omu
 rusiika. Baarikire omugore wa munyaanya.
 okwarikira, okwarikwa
okwarika2 [okwarika] g. Okwombeka ekyashuri kw'enyonyi. Enyonyi neeza
 kwarika.
 okwarikira, okwarikisa
okwarika3 [okwarika] g. Okutandika kubira kw'amaizi g'okugoya,
 garikureeta orufuro aha mutwe. Amaizi gaayarika, reeta esaano ogoye.
okwarika4 [okwarika] g. Okushweka oburo oburi aha mbuga, ngu buhiise.
 Baitu oburo obu, waabwarikisa ki?
okwarika5 [okwarika] g. Okubumbatira amahuri kw'enyonyi nari enkoko.
 Enkoko yangye hati eyarikire.
okwarira1 [okwarira] g. 1) Okutinda orutookye nari ogundi musiri
 n'endeere, obunyaatsi n'ebindi kuzibira ekiraare nari omwata kumera.
 Orutookye rwaitu tukarwarira, hati tirukaraire. 2) Okuta esaano omu
 nyungu ei orikwenda otakashukiremu bushera. Gira oyarire enyungu
 obushera buri haihi kurya. Obushera bwarira nibuba bwine ebikanja
 binuzire.
okwarira2 [okwarira] g. Okwimukira munywani waawe omu kitabo nari
 ekitanda okamutsigira omukazi waawe, nk'omugyenzo gw'okumukunira. Obwa
 kare, Abanyankore bakaba baarira banywani baabo.
okwaririra [okwaririra] g. Okuta emizingoonya ahansi y'esafuriya okabona
 kutamu eby'okurya kwenda ngu bitazamu amaizi. Banza oyaririre
 esafuriya, obone kutamu ebitookye.
okwaruka1 [okwaruka] g. 1) Okuza owa shozaara n'omukazi waawe omurundi
 gw'okubanza. Baagyenda kwaruka. 2) Okuruga omu nju kw'omwari, nari
 omugore akatandika kukora emirimo. Omukazi we ayarukire nyomwebazyo.
okwaruka2 [okwaruka] g. Okutandika kumera kw'embibo. Ebihimba bye
 byatandikire kwaruka.
okwarura [okwarura] g. Okwiha abaana b'enkoko omu kyari. Enkoko
 yaayarura abaana baayo.
 okwarurwa, okwaruza, kwaruka
okwarurira [okwarurira] g. Okusheenya ekyashuri ky'enyonyi. Baayarurira
 entuuha, yaabashondagura.
okwaruura [okwaruura] g. Okutinduura ekitanda. Iroko oyaruure ekitanda,
 oreete ebyeyariro obyanikye.
okwasha [okwasha] g. Okuteera ekintu n'amaani. Omushaija yaayasha ente,
 yaagyenda neehenyera.
okwashama [okwáshama] g. RT: okwasama. 1) Okwigura akanwa. Yaayashama
 munonga, arikumira omubazi. 2) Okugamba munonga n'eiraka rihango nari
 kugamba ebitarikushemeza abandi. Yaayashama ngu naagamba fum: Okwashama
 kubi kuba okucura. ekis: Ekishaakuzo: Kyashami nikyenda kundya. Ekiito:
 Ekiju kitarimu nyoko.
 okwashamura, okwashamuuka, okwashamya
okwasyaguza [okwasyaguza] g. Okugyenda ohinyiriire ebijwaro orikuteera
 entambwe ndaingwa ngu orume rutakuzaho, nk'enjura yaaba yaaheza kugwa.
 Yaajwara empare ndaingwa yaagyenda naayasyaguza. koz: KI.
okwata1 [okwâta] g. RT: okwata. 1) Okubaganura ekintu nk'enyungu
 kikarugamu obucweka bwingi. Enyungu ya maama ei waayata yaija
 nimugamba. 2) Okushuka ahansi ekintu ekyaba kiri omu kindi. Yaayata
 obushera. 3) Okunaga ekintu eki otarikwenda nari kushiisha ebintu byawe
 eby'omugasho. Eby'okurya ku byagagire yaabyata. cob: Embwa ekaata
 emboga z'abagyenyi eti, "Ekyaba kibateire eishaija kyahwa".
 okwatwa, okwatisa, okwatira, okwatagurika
 okwata-enombe Okuhinga amasinde omazire kubanjura orikwenda kubyaramu
 embibo.
okwata2 [okwâta] g. 1) Okubura omugasho nari kuba ekyatsire, okafa
 omutima. Ogwo mushaija, mbwenu we, akaata. 2) Okufiisa omushaija nari
 omukazi.
okwata amaaya [okwáta amaaya] gut. Oburo obu baaheza kwatsa, bwaija
 nibuhorahoramu bagira ngu bwayata amaaya, ahabw'okugira ngu bwataho
 otwina otu omwoya gwarabamu.
okwata-enaama [okwata-enaama] gut. Okushohoza enaama y'omuntu ei waaba
 otashemereire kushohoza. Omukazi ogwo akaba omureebya yaayata enaama ya
 iba.
okwatagura [okwátagura] g. Okushiisha nari kukoresa kubi ebintu
 by'omugasho. Esente ze akazaatagura, kuri zikiriho.
okwataguza [okwántaguza] g. Okugyenda jubaajuba n'obwira bwingi
 noocwekanisa. Obu tubaire nituza omu bugyenyi, tugyenzire nitwantaguza
 turikumanya ngu baatandikire.
okwatana [okwátana] g. Okuhereerana kw'eitaka nari ekibanja. Ebishaka
 byabo nibyatana.
okwatika [okwátika] g. RT: okwatika. 1) Okubeguka, okushatuka nari
 okucwekamu ebicweka kw'ekintu nka kyayeteera ahansi. Yaateera empango
 omurundi gumwe omu kiti, kyayatika. 2) Okuruga omu mbeera ei waaba
 orimu nk'okugamba munonga okashaasha omutwe. Naagamba, naahurira
 naayatika omutwe. koz: amakuru g'omuguutuuro. 3) Okukooha kw'ekintu
 kikaba kikye. Muhara wangye ayatikire amatama ahabw'endwara. gyer:
 OKUBESHUKA; OKUSHATUKA.
okwatira [okwátira] g. 1) Okuha omuntu ekishaka kyawe ngu abe
 naahingamu, ahanyima y'obunaku arugyemu. Akamwatira ekishaka kye omwaka
 gwona. 2) Okucwera omuntu omurimo gw'okukora nk'orugyezi (ekivu),
 okusa, n'ebindi. Yaakongora bataahi be, baamwatira ekicweka kye.
 okwatirwa, okwatisa
okwatira eihembe [okwátira eihémbe] gut. Okuha omuntu ebintu bikye
 aha bi yaakutungire.
okwatirira [okwátirira] g. Okushatura ekintu kureeba nari kwihamu ebiri
 omunda. Baasiga baayatirira embuzi, baagyenda.
okwatsa [okwátsa] g. RT: okwasa. 1) Okushatura ekintu omu mbari ibiri
 nari nyingi. Niinyenda kwatsa ebikondo, ntiiza aha mpango yaawe. gyer:
 OKUSHATURA. 2) Okuteera omuntu n'enkubito mpango. Akaanyatsa oruhi,
 naagwa kihuumura.
 okwatsiza, okwatsisa
okwatsya [okwatsya] g. Okuhuuha omu muriro ngu gwake. Yaaza kwatsya
 omuriro, kashenda yaamugwa omu riisho. gyer: OKUHEMBA.
okwatuka [okwátuka] g. 1) Okubarukaho kw'ekintu nk'endwara. Omu kyanga
 kyabo, haatukiremu endwara y'ejwa. 2) Okugurukayo omurundi gumwe
 kw'omuntu owaaba ahunami, akagamba, akarira nari akasheka. Enaku ku
 yaamurengire, yaayatuka yaarira.
okwatura1 [okwátura] g. Okugamba butunu ekintu namunonga eki otuura oine
 aha mutima. Akaatura ebihama bye, boona kyabarenga. RT: okwatura.
 okwaturwa
okwatura2 [okwátura] g. reb: OKWATURIRA1
okwaturira1 [okwáturira] g. Okwiha obwana omu mahuri kw'enyonyi.
 Enkoko yaayaturira obwana bwayo. RT: okwaturra. km: okwatura.
okwaturira2 [okwáturira] g. Okubira kw'amaizi g'okugoya baaba
 bamemereiremu akasaano. Amaizi g'omu nyungu ku gaayaturira, yaagatamu
 esaano.
okwawe [okwawe] s. reb: EKYAWE bg: [agaawe].
okwaya [okwaya] g. Okunyaga nari kutwara ebintu by'abandi, orikubiiba
 ahari bakama baabyo batabikuhaire. Bakaza kwaya, baabaitirayo.
okwayo [okwayo] s. reb: EKYAKYO bg: [agaazo].
okwayuuka [okwayuuka] g. Okugyenda omurundi gumwe kw'abantu, baaba baine
 ahu barikuza. Abantu abaaba bari aha baayaayuuka.
okwe [okwe] s. reb: EKYE bg: [age].
okwebaasa [okwébaasa] g. Okwereeberera, kwehitsyaho eki orikwenda nari
 kwekorera emirimo hataine okuhaire obuhwezi. Abaana bakaremwa kushoma,
 ahabw'okuba ishebo akaba atarikwebaasa.
okwebaisaho [okwébaisaho] g. Okwekorera okeeyemerezaho wenka, hataine
 ndiijo muntu okuhaire obuhwezi. Ishebo ku yaafiire, baatandika
 kwebaisaho bonka.
okwebakura [okwébakura] g. Okugira obwira omu bintu ebi orikukora.
 Yebakure ondeetere otwizi ahaifo aho.
okwebaranganya [okwébaranganya] g. Ekintu nk'emishoga kwoma munonga
 ekabaruka embibo zikarugamu, zikeenaga kuri na kunu. Akashana ku
 kaajwa, embibo z'ekishogashoga zaayebaranganya.
 okwebaranganyira
okwebaza [okwébaza] g. Okusiima ahabw'ekintu kirungi ekikozirwe nari eki
 waatunga. Akamwebaza ahabw'okumushomesa.
okwebeeba [okwébeeba] g. Okukwata nari kutwara ekintu bwesherekye. Nanka
 yaayebeeba esaati yangye.
okwebembekyerera [okwébembekyerera] g. Okwekorera ekintu aha mutwe
 obwo otakikweitse n'emikono kwonka kikagumaho. Akaba ayebembekyereire
 enyungu y'amaizi, yaamurekuka, yaagwa ahansi yaayatika. koz: NK. km:
 okwerengyerera.
okwebembera [okwébembera] g. RT: okwebembera. 1) Okukurira abandi
 bantu nari omurimo. Ogwo mushaija niwe arikwebembera ekigombe kyabo.
 2) Okugyenda omu maisho g'abandi bantu. Emotoka ye niyo yaizire
 eyebembeire.
 okwebembeza, okwebemberwa gyer: OKUBANZA.
okwebendeeka [okwébendeeka] g. Okwecwendeeka munonga, nk'abagore. Ku
 yaareebire omukundwa we yaija, yaayebendeeka.
okwebeyenga [okwébeyenga] g. Omuntu kutashutamira busha, akakora oku
 n'oku arikweteekateekyera ekintu. Akeeyebengyera abagyenyi, boona
 baasiima.
 okwebeyengyera
okwebinda [okwébinda] g. 1) Okushweka ebicweka by'enshoni ngu
 batakuringura. Ku yaareebire abagyenyi baija yaayebinda n'omwenda
 gw'omukazi. 2) Okuta eby'okutanga eshagama omu bukazi, omukazi yaaba
 ari omu micwe. Bahara bangye ka mbagurire eby'okwebindisa, bari haihi
 kuhuumuruka.
 okwebindisa, okwebindabinda
okwebirika [okwébirika] g. Okugyenda nooyekunangura ahansi. Baatema omuti
 gwagyenda nigwebirika mpaka omu ruhanga.
 okwebirikisa, okwebirikira
okwebiringisa [okwébiringisa] g. reb: OKWEKUNANGURA
okwebisha [okwébisha] g. Okweshereka. Omushaija akeebisha abashuma.
okweboha [okwéboha] g. Okugyendera omu bantu baingi, abu waaba otari
 nabo. Ayebohire aha bashendekyereza, baamubinga.
okweboneza [okwéboneza] g. Okwecuma ngu oreebekye kurungi omu bantu.
 Omukaikuru ogwo naamanya kweboneza.
okwebumba [okwébumba] g. Okwerundaana. Ku yaarebire abagyenyi,
 yaayebumba.
 okwebumbabumba
okwebuuza [okwébuuza] g. Okubanza waateekateeka ekintu wenka aha mutima,
 otakakikozire. Hoona iwe ku oza kugamba, tobanza okeebuuza?
okwebwa [okwebwa] g. Okutaijuka kintu eky'omuringo gwona, eki
 waakubaire nooyenda ngu omanye. Nyowe ku naahikayo naayebwa. RT:
 okwebwa. fum: Eriisho ry'omwangye tiryebekana. Tibaijuka akania omu
 ntabire ya Beebwa. Ekyeba juba n'obworo n'obugumba. Kyebwa omugambi
 tikyebwa kigambirwa.
 okwebesa, okwebekana
okwecerereka [okwécerereka] g. Okuza ahantu okeehunamisa. N'enki ka
 waayecerereka?
okwecooka [okwécooka] g. Okwetwara okakora omurimo gwawe kurungi munonga.
 Omushaija ogwo akora ebintu bye naayecooka.
okwecuma [okwécuma] g. Okweboneza okeihaho oburofa. Okwecuma kwe
 kukatuma ishenkazi yaamukunda. RT: okwecuma.
 okwecumira, okwecumisa
okwecumiitiriza [okwecumiitiriza] g. Okwetonda okabuuririza, ahabw'okwenda
 kwetegyereza gye, ekintu oku kyabaire, nari oku kyemi. Omu kugamba kwe,
 akeecumiitiriza enshonga egi.
okwecumuura [okwécumuura] g. Okutwaza n'okwehurira nari kwepanka
 nk'orikukira abandi boona. Omwana w'omukama yatwecumuuraho.
okwecumuurura [okwécumuurura] g. Okwimukira aha kintu, okihamiizeho.
 Omugurusi akeecumuurura aha nyomyo y'orugambiro.
okwecunzya [okwecunzya] g. Okugyenda otarikwemerera nari kuruhuukwa, mpaka
 ohikire ahi orikuza. Ogwo mukazi naayecunzya omu kutambura kwe.
okwecura1 [okwécura] g. Okureeba ekintu eki waaba oteeteekateekire.
 Bakaba bari aho baayecura ishe ou baabaire bamazire emyaka batareebire.
okwecura2 [okwécura] g. 1) Okuhora kw'ekintu ekirikwosya. Eby'okurya
 baabireka, byabanza byayecura. 2) Okugira emicwe mirungi kw'omuntu
 obaire aine emicwe mibi. Omwana we hati akeecura, naasiiba omuka.
okwecuranzya [okwécurazya] g. Okufa kugyenda oku n'oku otaine ahu
 ohamiire, nari kigyendererwa. Omusinzi yaagyenda naayecuranzya.
okwecurenga [okwécurenga] g. Okukora munonga orikwehenenga. Bariyo
 nibeecurengyera obugyenyi.
 okwecurengyera
okwecwacwana [okwécwacwana] gut. Okukora n'obwira. Akareeba abagyenyi,
 yaatandika kwecwacwana.
okwecwanyagura [okwécwanyagura] g. Okugyenda nari kuzina orikwehendagura
 munonga. Yaaba naazina naayecwanyagura.
okwecwarika [okwécwarika] g. reb: OKWESHWARIKA km: okweshwarika.
okwecwendeeka [okwécwendeeka] g. Okwerebekyesa nk'oine emicwe mirungi
 kunu otagiine. Ku yaareeba abagyenyi, yaayecwendeeka.
okwecwijura [okwécwijura] g. 1) Okukora ekintu otarikwesaasira.
 Naahinga arikwecwijura. 2) Okwemaraho aku oine koona, ahabw'omuntu nari
 ekintu. Akeecwijura akasente ke koona kuheera omwana Makerere.
okwefeerereza [okwéfeerereza] g. Okweshaasha okaremwa kukora ekintu eki
 orikwenda, oine eki ogyendereire kutunga kihango. Akeefeerereza,
 yaaremwa kunywa amaarwa, arikwenda kushomesa abaana be.
okwefookoora [okwéfookoora] g. Okugira oburyarya nk'okuragaana n'omuntu
 ngu nimuza nari naaza kukora ekintu bwanyima akakwehakana. Nkaragaana
 nawe yaamara yanyefookoorera.
 okwefookoorera
okwefubika [okwéfubika] g. Okujwara ebijwaro by'okukwongyeraho obutagatsi.
 Enjura ku yaarwaire yaayefubika omwenda gwa nyina. RT: okwefubika. km:
 okweshubika.
okwefubira [okwéfubira] g. reb: OKWESHAASHA RT: okwefubira.
okwefunfurika [okwéfunfurika] g. Okwefunda nari kwemigiriza ahantu
 hakye. Abaana baayefunfurika omu karugu.
okwefunya [okwéfunya] g. Okwehinya nari kukookoota kw'ekintu. Engoye ze
 zaayefunya, banza ozigorore. RT: okwefunya.
okwefurufiita [okwéfurufiita] g. Okuteera entwe nari kuguma
 nooyehindahindura ahabw'oturo twingi. Nyekiro oyefurufiitsire munonga.
okwefuuza [okwéfuuza] g. Okushanga nooyebuuza ahabw'enki waakora ekintu
 nanka. Akabanza yaayesiima, kwonka ku yaaherize yaatandika kwefuuza
 ahabw'enki yaagiireyo. gyer: OKWESHAANYA.
okwega [okwêga] g. Okushoma nari okwetegyereza ekintu eki obaire
 otarikumanya. Hati nawe akagyenda aha ishomero nk'abandi, yaaza kwega.
 Akeega kukanika emotoka kuruga ahari banywani be. Nyowe hati nkamwega,
 yaagamba tinkaamugarukamu. RT: okwega.
 okwegwa, okwegyera, okwegyesibwa
okwegama1 [okwégama] g. RT: okwegama. km: okwigama. 1) Okuhunga enjura
 nari omushana ngu bitakuteera. Omwana akagyenda omu kanisa kwegama
 enjura. 2) Okuza aha rubaju okaguma nooreeba ebirikukorwa iwe
 otabirimu. Omushaija akeegama aha muti kureeba abahiigi. gyer:
 OKUHIGAMA.
okwegama2 [okwégama] g. Okushutama oyegyekyereire omugongo ahantu.
 Omwishiki yaayegamira nyina. RT: okwegama.
 okwegamira, okwegamirwa
okwegamba [okwégamba] g. Omukwe kuza owa ishezaara kwerenga ku niwe aine
 omuhara. Bakagyenda kwegamba, baasiga ishe naateera entomi ahansi.
okwegamba-orubango [okwégamba-orubango] gut. Okucumita enyamaishwa
 mwaba muhiigire. Niwe yaagyegambire-orubango.
okweganda [okwéganda] g. Okuba omweremwa. Aine omukazi w'omwana, naakora
 naayeganda omu mirimo ye. gyer: OKWEKURURA 2).
okwegangarika [okwégangarika] g. Okweshoroora omu bandi ahanyima
 y'okubazira otarikwenda ngu orye nabo. Baabaha eby'okurya, we
 yaayegangarika.
okweganya [okwéganya] g. Okuhurira otarikwenda kukora ekintu
 ahabw'obugara nari okutiina. Yaayeganya kuza kusheesha aheeru,
 yaasheesha omu nju. RT: okweganya.
okwegaragaza [okwégaragaza] g. Okweyanika aha kashana nari aha muriro.
 Yaahurira akabeho, yaaza kwegaragaza.
okwegaranjura1 [okwégaranjura] g. Okuhika ahantu. Baitu omugyenyi omukuru
 yaaba yaayegaranjwiremu?
okwegaranjura2 [okwégaranjura] g. Okuhuumuraho omu kitanda nari ahantu
 hoona. Ku yaahikire, yaabanza yaayegaranjura omu kitanda.
okwegaraza [okwégaraza] g. Okukora ekintu ori nk'orikubuuzabuuza.
okwegarika [okwégarika] g. Okuza nka hangahari okashutama baaba baine eki
 baakukora. Baamujuma yaagyenda yaayegarika aha nshonda.
okwegarukamu1 [okwégarukamu] g. Okuhindura aha micwe mibi ei obaire
 oine. Ku baamuhanire munonga, yaayegarukamu. RT: okwegarukamu.
okwegarukamu2 [okwégarukamu] g. Okugamba nari okukora eki waaba
 waakozire. RT: okwegarukamu.
okwegarurira [okwégarurira] g. Okwegaruriza. reb: OKWEGARURIZA
okwegaruriza [okwégaruriza] g. km: okwegarurira. 1) Okutwara ekintu
 ekitari kyawe. Akeegaruriza omukazi wa mukuru we. 2) Okugarukana ekintu
 ekyabaire kiri ekyawe. Akeegaruriza entama ye ei baabaire baibire.
okwegirimba [okwégirimba] g. Okukora ekintu orikwetwara nari
 orikwehurira. Owaaguzire motoka nsya, akaba naayegirimba.
okwegiza [okwégiza] g. Okwetwara nk'otarikumanya kintu, kandi obwe
 orikukyetegyereza gye. Ahabw'enki nooyegiza munonga? RT: okwegiza.
okwegobeerera [okwégobeerera] g. Okukora omurimo mporampora otatairemu
 maani. Baakora nibeegobeerera, omurimo tibaaguheza. gyer: OKUKONGORA.
okwegogonora [okwégogonora] g. Okwenanuura oine obugara nka waaba
 waaheza kwimuka ahansi nari omu kitanda. Ku yaimuka, yaabanza
 yaayegogonora.
okwegonoza [okwégonoza] g. Okunywa ekintu waaheza kurya. Ku baamazire
 kurya, baabareetera obushera bw'okwegonoza.
okweguka [okwéguka] g. Okwetantara nari kureka ekintu kibi. Omwana
 akagyezaho kweguka ebikorwa bye.
okwegumaanya [okwégumaanya] g. Okwehangaana. Akeegumaanya, yaaraba aha
 ntare.
okwegumya [okwégumya] g. Okwehamya okakora ekintu. Nobu araabe yaabaire
 aine ekironda aha kigyere, akeegumya yaazayo. RT: okwegumya. gyer:
 OKWEKWATIRIRA.
okwegunga [okwégunga] g. Okuruga omu bandi okaguma wenka ahabw'ekiniga.
 Baamuteera yaayegungira omu nshonda.
okwegura [okwégura] g. reb: OKWEKORERA
okweguruka [okwéguruka] g. Okwehakana ekintu eki okozire. Omushaija
 akeeguruka ngu tiwe yaibire.
okwegurutsya [okwégurutsya] g. Okukora ekintu noimukyeera, otari mu
 mwanya gumwe. N'enki ka nooyegurutsya?
okweguza [okwéguza] g. Okukoresa ekintu kitari kyawe, orikwenda kwija
 kukigaruraho. Akeeguza sente za mukaishe, zaamuburira.
 okweguriza
okwegwaraaza [okwégwaraaza] g. Okwefumbata okwatsire aha mabega emikono
 erabainemu. Ku baamugambaho, yaayegwaraza.
okwegyeka [okwégyeka] g. 1) Okwemereza ekintu kyegamiire ekindi. Yaasiga
 yaayegyeka oruba rw'enku aha muti, baarwiba. 2) Okukinga orwigi
 otaruhamize. Orwigi yaarwegyeka, yaaza kubyama. 3) Okushoroora nari
 kujogoora ekintu omu bindi, okakita hangahari. Ebitakuri ebye,
 yaabyegyeka hari.
 okwegyekyera, okwegyekyesa, okwegyekwa
okwegyendesereza [okwégyendesereza] g. Okukora ekintu nootwaza
 mporampora. Yaakwata ecupa, ayegyendesereize. RT: okwegendereza. fum:
 Enyegyendeserezi, efa yaakuzire.
okwegyera [okwégyera] g. Okwepima omu kintu kureeba yaaba nikikuhika.
 Akeegyera omu mpare, yaashanga eri mpango.
okwegyereera [okwégyereera] g. Okuza nari kukora ekintu eki
 otarikubaasa. Omwana ogu naakunda kwegyereera aha bidomora by'amaizi.
 gyer: OKWERINGAANIZA.
okwegyereka [okwégyereka] g. Okweta aha idaara eri otariho. Omushaija
 naakunda kwegyereka, yaaba ari omu mafura. RT: okwegereka.
okwegyesa [okwégyesa] g. Okuhabura nari okushomesa omuntu ebintu ebi
 atarikumanya. Akaija kwegyesa abaana boona atarikushoroora. RT:
 okwegesa.
okwehaga [okwéhaga] g. Okwehanga aha kintu eki otarikubaasa. N'obu
 araabe yaayehagire ngu naazayo, akahika byayanga. RT: okwehaga.
okwehaganyura [okwéhaganyura] g. 1) Okwebonabonesa orikukora ekintu.
 Baitu ogwo we atuura naayehaganyura buri shaaha. 2) Okwehakuura nari
 kwehatuura ekintu nk'eby'okurya omu maino, nainga ebihinzi omu nyindo.
 Yaaronda akati yaatandika kwehaganyura enyama omu maino.
okwehahamura [okwéhahamura] g. reb: OKWEYAYAMURA km: okweyayamura.
okwehakana [okwéhakana] g. Okwanga kwikiriza ekintu eki okozire. Omukazi
 yaayehakana obushambani.
okwehakuura [okwéhakuura] g. 1) Okwehaganyura. Mutuhe obuti twehakuure
 enyama omu maino. 2) Okuha omuntu ekintu kikye, eki waaba osigaize.
 Yaayehakuura otusente, yaatumpa.
okwehamba-itama [okwéhamba-itama] g. Okukwata aha itama waaba oine ebi
 orikuteekateeka nari oine enaku n'okushoberwa. Yaaba ashutami omu
 ibaraza ayehambire eitama.
okwehambatika [okwéhambatika] g. Okwetaasya omu bintu ebitari byawe
 kandi ebi otarikumanya. Yaayehambatika omu nshonga z'omu maka g'abandi.
okwehamiiriza [okwéhamiiriza] g. Okwesiisibanya aha mubiri n'amajuta,
 sabuuni n'ebindi kureeba ngu byakukwataho gye. Baamugira ngu
 ayeehamiirize yaayanga. fum: Omwana mukuru, omusiiga naayehamiiriza.
okwehamya [okwéhamya] g. 1) Okugumisiriza. Ku baamugizire ngu ishe yaafa
 yaagyezaho kwehamya, tiyaateere boroogo mpango. 2) Okwetamu amatsiko
 n'omuhimbo omu kukora ekintu. Akagyezaho kwehamya, ngu ebi arikukora
 nibiza kubonera. gyer: OKWEHANGAANA.
okwehanangiriza [okwéhanangiriza] g. Okugambira omuntu orikumweshengyereza
 ngu akore nari atwaze nk'oku waamugambira. Yaamwehanangiriza ngu
 atagaruka kwiba.
okwehandiikisa [okwéhandiikisa] g. Okuhayo eiziina ryawe ku rihandiikwa
 ahabw'enshonga nanka. Abateezi b'akaruuru abaabaire bateehandikiise,
 bakabazibira kuteera akaruuru. RT: okwehandiikisa.
 okwehandiikisiza
okwehanduura [okwéhanduura] g. Okwehaganyura. Yaayehanduura enzito
 igana omu bigyere.
 okwehanduurira, okwehanduurisa
okwehanga [okwéhanga] g. RT: okwehanga. 1) Okweta aha kintu eki
 otarikubaasa. Yaayehanga aha kuhinga orumbugu, rwamurema. 2) Okutooreza
 omuntu, omu kukora ekintu. Yaayehanga ahari mukuru we, yaaremwa. fum:
 Ameehangye gakaita kanyaamunya.
okwehangaana [okwéhangaana] g. 1) Okugumisiriza. Ogwo mukazi agyerizeho
 kwehangaanira obushwere. 2) Okwehayo kukora ekintu ekigumire nari
 kukora ekintu omu buryo butanguhi. Haza mwana 'we oyehangaane, ozeyo.
okwehangamurira [okwéhangamurira] g. Okwesikurira nari okwegwisiza akagwe.
 Akeehangamurira yaateera entare oruhi, yaamurya.
okwehangirira [okwéhangirira] g. Okuba otaine maani kwonka okeekwatirira
 noofa aha byawe, ngu bitasiisikara. Omurwaire yaayehangirira yaakoma
 etaabe ye.
okwehanguura [okwéhanguura] g. Okwigura amaraka. Buri kaire naaba
 naayehanguura.
okwehanika [okwéhanika] g. Okwetamu omugoyi, okeita. Orikwehanika,
 nibabanza baamuteera eminyaafu, babona kumuhanura. RT: okwehanika.
okwehanuuza [okwéhanuuza] g. Okwebuuza obwengye aha bandi bantu.
 Omushaija yaayehanuuza ahari ishe nk'oku araatwaze amaka ge. RT:
 okwehanuuza.
okwehara [okwéhara] g. Okwerinda nari kubura kwehitsya ekintu nari
 omuntu. Barigye ku yaarwaire, banywani be boona bagyezaho kumwehara.
 RT: okwehara. kom: [< Lug. okwewala]. fum: Enkoko ku eyehara enshaaki,
 eteera ag'omuyaga.
 okweharwa gyer: OKWETEBA; OKWETANTARA.
okwehayo [okwéhayo] g. RT: okwehayo. 1) Okuteeraho nari okwezirika
 kukoresa amaani gaawe goona kuhikiiriza ekintu. Akeehayo kurwanirira
 abantu baabo. 2) Okwetwara nari kuza omu mwanya ogu orikumanya ngu
 gurimu akabi. Akeehayo omu mikono y'abazigu, baamwita.
okwehayuura1 [okwéhayuura] g. Okwesiimirana omuntu, ahabw'eki
 omukoreire. Ku banteire, baatandika kunyehayuurira.
 okwehayuurira gyer: OKWESIIMIRANA.
okwehayuura2 [okwéhayuura] g. Okwiha nari kuhatuura ebintu omu maino.
 Omushaija ariyo naayehayuura enyama omu maino.
 okwehayuurira, okwehayuuza
okwehemahema [okwéhemahema] g. Okurya eby'okurya bikye okabura kwiguta.
 Abakozi baayehemahema, baarugayo. fum: Okurya kuruga omu kwehemahema.
okwehenda [okwéhenda] g. 1) Okukora ebintu nari kwekorera ekintu
 kikurengire, eki otarikubaasa. Omushaija yaayehenda arikurima enkuuto
 wenka. 2) Okwinama. Yehende nkwiheho akakooko.
okwehenenga [okwéhenenga] g. Okukora obutaitsya, otarikuhuumuraho.
 Bakeehenenga aha murwaire waabo, kwonka yaafa.
 okwehenengyera gyer: OKWECURENGA.
okwehereera [okwéhereera] g. Okuba omu mwanya gwesherekire nari
 gutarimu bantu, oriyo wenka. Ku yaagiire kushoma, yaabanza
 yaayehereera.
okwehereka [okwéhereka] g. Okuhinga omusiri gwawe wenka nari kutunga
 eitungo eryawe wenka ngu oriihemu eky'omugasho. Omutabani naakunda
 kwehereka otusiri.
okwehiga [okwéhiga] g. Okwetenganya nari kuruga omu mwanya gumwe kuza
 omu gundi. Kandi shi iwe n'enki ku otarikwehiga? RT: okwehiga.
okwehigika [okwéhigika] g. RT: okwehigika. 1) Okwemigisiriza ahantu.
 Gyezaho kwehigika aha muti ogwe tubanze tureebe. 2) Okuza omu mwanya
 mukye munonga gutarikumara. Mugambire ayehigike aha kitanda n'abandi,
 babyame. 3) Okwirirayo okaheereza omuntu nari ekintu omwanya
 gw'okurabamu. Mwehigike aha rubaju rw'enguuto, emotoka ebanze erabeho
okwehikira [okwéhikira] g. RT: okwehikira. 1) Okwegiira ahantu, otaine ou
 otumire. Nikyenda oyeehikireyo, obone kutunga ebi orikwenda. 2) Okugwa
 omu bintu bingi, nari kushanga ebintu ebi waaba otarikuteekateeka. Aha
 izooba eryo, omwana akeehikira, yaashanga bateekire enyama.
okwehimbagiriza [okwéhimbagiriza] g. Okugyendera aha nkoni waaba
 ohendekire nari orwaire. Enkoni ei yaabaire ayehimbagirizaho,
 ekahendeka.
okwehimbisa [okwéhimbisa] g. Okwegambaho kurungi. Baitu omwana ogwe
 naayehimbisa!
okwehindagutura [okwéhindagutura] g. Okwehindura emirundi mingi, nk'omu
 kitanda. Araire naayehindagutura, bwasheesha.
 okwehindaguturira, okwehindagutuza
okwehindura [okwéhindura] g. 1) Okwetwara nk'oku otari. Akeehindura,
 yaayetwaramu nk'omurumuna. 2) Okwehakana nari kuhindura ebiteekateeko
 n'enkora ebi waaba oikirizangaineho n'ondiijo muntu. Omukazi we
 akeehindura, baamugaruriza esente ze.
 okwehindurira
okwehinguririza [okwéhinguririza] g. km: okwehinguriza. 1) Okwezigoora
 ekintu kikasigara ahagati. Ku yaareebire baamwehinguririza, yaamanya
 ngu baamwita. 2) Okutoora omuhanda gwa hare okasiga ogwa haihi.
 Ahabw'enki omushaija ogwo naakunda kwehinguririza, yaaba naija aha?
okwehinguura [okwéhinguura] g. Okwona kw'enyamaishwa emisiri zitaine
 kitsyamira zikeihayo. Ente zaayona emikamba zaayehinguura.
okwehinya [okwéhinya] g. RT: okwehinya. 1) Okufunyarara kw'ekintu. Esaati
 yangye yaayehinya, tindikuza kugijwara. 2) Omuntu kukuba engingo ze,
 nka yaaba nainama nari naahenda entegye. Yaashutama ahinyire amaguru.
 3) Okuba mugufu. Abaana be boona beehinyire. fum: Bukuru ehinya enio.
okwehirika [okwéhirika] g. Okwehiringitsa. Abaana baasiiba nibeehirika omu
 binyaatsi. km: okwebirika.
okwehitsya [okwéhitsya] g. 1) Okubaasa kweha buri kimwe eki orikwenda.
 Hati akagira sente, naayehitsya buri kimwe eki arikwenda. 2) Okwehitsya
 abantu: Okukwatanisa n'abandi. Ogu mushaija ni murungi, naayehitsya
 abantu. fum: Ku oyenda akarungi okeehitsya.
okwehohoora [okwéhohoora] g. Okwegambisa gye aha muntu kandi obwo
 otarikumwendeza, namunonga yaaba aine oburemeezi. Yaija aha
 naayehohoora, orikushusha ngu tindikumanya ku niwe yaanyibire.
okwehonga [okwéhonga] g. Okwetwara omu bantu abatarikukukunda. Akeehonga
 owa nyinazaara, kandi obwo arikumwangira kimwe. RT: kwehonga.
 okwehongyera
okwehonoora [okwéhonoora] g. 1) Okweragaza ekintu nk'emiziga, ebyondo,
 n'ebindi. Bakamuteera yaatandika kwehonoora emiziga. 2) Okuza ahantu,
 okarugayo otatungire nari otaboine ekyaba kikutwaireyo. Twarugayo
 nitwehonoora, tibaatuha sente. koz: amakuru g'omuguutuuro.
 okwehonooza, okwehonoorera
okwehoreka [okwéhoreka] g. Okukora ekintu ekirikushwazana omu bantu.
 Okujuura empare omu bantu, n'ekikorwa ky'okwehoreka.
okwehotoorora [okwéhotoorora] g. Omuntu kwesiimuura n'engaro zijubire
 naayeihaho enziro omu mwanya gw'okwoga; nari kunaaba ebicweka bimwe,
 ebindi akabireka. Akanaaba engaro ze, arikwenda kwehotoorora enziro omu
 mugongo.
 okwehotooza
okwehugiza [okwéhugiza] g. Okuza ahantu nari kukora ekintu nk'okuzaana
 omupiira, ahabw'okumariraho omwanya. Ka mbe niinyehugiza aha, bube
 nibwira.
okwehumba [okwéhumba] g. Okwerundaanira aha kindi kintu. Enjoki
 zaayehumba aha muti.
okwehumbarika [okwéhumbarika] g. Okushutama omu mwanya gumwe okahunama,
 oyehambire eitama. Omukazi yaayehumbarika ahabw'okufeerwa omwana we.
 okwehumbarikisa, okwehumbarikira
okwehungura [okwéhungura] g. Okwehuuba kw'ekintu, namunonga kyaba
 nikihuuhwa omuyaga. Ebiti byona biriyo nibyehungura, ahabw'omuyaga.
 okwehungurira
okwehungyetsa [okwéhungyetsa] g. Okwebingaho ekintu ekikuriho. Ente
 yaayehungyetsa eshohera.
okwehurikirira [okwéhurikirira] g. Okuhunama okateekateeka munonga, waaba
 oine eki waaba nookora nari noogamba. Omushazi yaabanza yaayemerera
 yaayehurikirira, yaabona kwiruka.
okwehurira [okwéhurira] g. RT: okwehulira. 1) Okwereeba nk'ori gye kukira
 abandi; oine amaryo n'okwetunguura. Akazaara omwana arikwehurira
 munonga. 2) Okumanya nk'oku ori omu magara. Yaagira ngu naayehurira
 atari gye omu magara, ngu arwaire omushwija.
 okwehuriza
okwehurubaasa [okwéhurubaasa] g. Okwehakana nari okwejuura ekintu nainga
 omuntu. Akatubugana yaayehurubaasa, waashusha oti tarikutumanya.
okwehurumura [okwéhurumura] g. 1) Omuntu kweharura wenka ahabw'ekiniga
 akeenaga ahansi. Ku baamugambireho, yaayehurumura. 2) Okugyendesa
 ekibunu ahantu aharikushuuma. Akasiiba arikwehurumura, ekibunu kyagira
 ebironda.
okwehuuma [okwéhuuma] g. Okubeiha omuntu ngu toine ekintu kandi okiine.
 Omukazi naayehuuma ebihimba.
okwehuura [okwéhuura] g. Okuza ahantu nari omu bantu batakweteekateekire.
 Mbwenu ogu mugyenyi owaatwehuuramu, tararaarekwo eki kiro?
okwehuuta [okwéhuuta] g. Okugyenda nari okukora ekintu n'obwira. Ku
 baamweta yaagyenda, naayehuuta.
okwehuzya [okwéhuzya] g. Okwereebekyesa nk'otakiijuka nari owaayebirwe.
 Akareeba munywani we yaamwehuzya, yaashusha nk'otarikumumanya. RT:
 okwehugya.
 okwehuhuzya
okweiba [okwéìba] g. Omuntu kukora ekintu bwesherekye ataine ou
 agambiire. Yaayeiba yaazayo, kwonka baamukwata naagaruka. RT: okweiba.
okweihaho [okwéíhaho] g. Okwejuna, kweshara nari kwebingaho omuntu nainga
 ekindi kintu kyona. Akaza owe yaamuha esente, arikumweihaho ngu
 agyende. RT: okweihaho.
okweinura [okwéínura] g. Okukora ekintu okeeremerwa. Akarya yaayeinura.
 RT: okweinura.
okweita [okwéìta] g. RT: okweita. 1) Okweha obutwa nari kwekomamu
 omugoye, nainga kweshara n'omusyo okafa. Akeehanika omu muguha
 yaayeita. fum: Okweita kuguma. 2) Okwefeerereza ekintu kirungi eki
 waakutungire. Naayeita tinaazayo. koz: amakuru g'omuguutuuro.
okweitira [okwéítira] g. Okukukunda munonga ekintu nari omuntu. Omwishiki
 we bakaba nibamweitira baingi.
okwejagambura [okwéjagambura] g. Okwekoresa nkana ebintu bitahikire
 ebitarikushemeza bantu. Ku yaatandikire kwejagambura, abantu boona
 baamuhwaho.
 okwejagambisa, okwejagambira
okwejugumbura [okwéjugumbura] g. Okuruga omu bandi bantu okagyenda
 n'ekiniga otabaragire, ahanyima y'okukugambaho kakye. Ku baamugizire
 ngu tibarikuza kumuha sente, yaayejugumbura yaagyenda.
okwejuguta [okwéjuguta] g. Okugyendesa amaani orikunaga n'emikono
 ahabw'ekiniga. Omukazi baamugambaho, yaayejuguta.
okwejumba [okwéjumba] g. Okukwatanisa n'abandi omu kukora omurimo, oine
 omujinya n'obwira. Obu yaakyejumbamu, kyo kyahwa.
okwejuna [okwéjuna] g. Okunia*. Yaaza kwejuna takagarukire.
okwejunisa [okwéjunisa] g. Okukoresa nari kweyambisa ekintu kukora
 omurimo. Yaayejunisa ekikwatsi, kwiha omura omu kigyere.
okwejunjurika [okwéjunjurika] g. Okutundama hamwe haza otarikugamba.
 Bakamujuma yaayejunjurika omu nshonda.
okwejuura [okwéjuura] g. Okwehakana nari kwanga obwo orikugyezaho
 kweihaho orubanja nainga omushango. Akatwejuura ngu tiwe yaamuteire.
 RT: okwejuura.
okwejweka [okwéjweka] g. Okwegurira ebijwaro. Nyina akamurugaho, hati
 naayejweka. RT: okwejweka.
okwekamba [okwékamba] g. Okwehayo omu kukora ekintu, oine omujinya.
 Bakeekambira kwombeka enju yaabo. RT: okwekamba.
 okwekambira gyer: OKWEHENENGA.
okwekambiika [okwékambiika] g. Okujwara kurungi. N'obu akuzire bwona,
 naamanya kwekambiika.
okwekanasha [okwékanasha] g. Okwetomboita. Ku baamureebire yaatandika
 kwekanasha.
okwekanga [okwékanga] g. Okureeba ekintu otakyeteekateekire okatiina.
 Yaareeba enjoka, yaayekanga. RT: okwekanga.
 okwekangira
okwekanika [okwékanika] g. Okweta aha kukora omurimo gugumire, otaine
 kutiina kwona. Yaayekanika ngu naaza kwombeka enju, yaamurema.
okwekankabura [okwékankabura] g. Okugambisa ekiniga. Ahabw'enki
 orikwekankabura omumaisho ga bakwe na bakamwana baawe.
okwekaza [okwékaza] g. Okugambisa amaani kwenda ngu buri omwe akutiine.
 Omushaija we naakunda kwekaza yaaba ari omu bandi.
okwekiika [okwékiika] g. 1) Okuruga omu bantu okagyenda aheehereire.
 Akamwiha omu bandi, baayekiika aha rubaju bonka. 2) Okuza enyima
 y'ekintu ekirikukukingira.
okwekiikana [okwékiikana] g. 1) Okutwara ekintu okenda ngu okikorese
 wenka, kandi oshemereire kukikoresa n'abandi. Sente zoona
 akazeekiikana, yaazitwara wenka. 2) Okuta ondiijo aha rubaju mukagamba
 enaama.
okwekiikuura [okwékiikuura] g. 1) Okuraba omu muhanda gwa hare. Yaaba
 naaza omu katare, yaabanza yaayekiikuura. 2) Okuba noogamba, otahikire
 aha nshonga juba. Baitu tomugambira, obu obanza waayeekiikuura n'enfumu
 zaawe. 3) Okwehinguririza ekintu. Abashuma boona bakabanza
 baayekiikuura enju ye. gyer: OKWETOOROORA.
okwekiita [okwékiita] g. Okwesiima kwingi kurimu okugurukyera, kuteera
 engaro, engoma, n'ebindi. Bakeekiitira omwana owaazaaarwa.
okwekindikira [okwékindikira] g. 1) Okwezirika ekintu ahaiguru y'orugoye
 oru ojwaire. Yaija ayekindikiire omwenda. 2) Okujwara ebintu bigufu
 munonga. Akabanza yaayekindikira atakajwaire bindi.
 okwekindikiza
okwekinga [okwékinga] g. 1) Okwesherekyerera nari okutooreka mutima mubi
 nari ekiniga. Bombi bakeekinga, ngu abagyenyi babanze bagyende.
 2) Okweshereka aha kintu. Ku yaareeba twaija, yaayekinga engaro aha
 maisho.
 okwekingiza, okwekingira
okwekoma [okwékoma] g. 1) Okwezirika nari kwezingirira ekintu kyona.
 Yaarabaho ayekomire ekitambaara omu mutwe. gyer: OKWEZIRIKA.
 2) Okwehoma aha muntu kunu atarikwenda. Akanga yaamwekomaho,
 baagyendana. koz: amakuru g'omuguutuuro.
okwekomba [okwékomba] g. Okureeba ekintu kirungi orikukyenda, kwonka
 kikakutsigaho. Oburo baabugarurayo, yaasigara naayekomba. koz: amakuru
 g'omuguutuuro.
okwekookoorera [okwékookoorera] g. Okurwanira nari kwekoma aha kintu
 ekitari kyawe ngu okitware.
okwekorera [okwékorera] g. Okwegura ekintu aha mutwe. Yaarabaho
 ayeekoreire ekiteebo ky'oburo.
 okwekorerera, okwekoreza, okwekorerana reb: OKWEGURA
okwekoza [okwékoza] g. Okuroza aha kintu ekinuzire munonga okakirya
 okakimaraho. Akeekoza emboga, yaazirya yaazimaraho. RT: okwekoza.
okwekuba [okwékuba] g. Okwekiika ahantu. Bakamureeba ari hakye kwekuba
 aha kishambiro ky'omupiira.
okwekubangura [okwékubangura] g. Okugwa ahansi okahiringita. Emotoka
 yaagwa yaayekubangura emirundi eshatu.
okwekubiirira [okwékubiirira] g. Okwekiikana ekintu okakirya nari
 okakikora wenka ngu abandi batakimanya, nk'okushereka omukoro
 abanyabuzare batakimanye. Akabaaga ente, yaagyekubiirira, yaagirya
 wenka.
okwekubirana [okwékubirana] g. Okushutama okahinya amaguru nari
 okeezinga ahansi. Omuriisa yaayekubirana arikuza kurya.
 okwekubiranira
okwekukura [okwékukura] g. reb: OKWEYAGURA
okwekunangura [okwékunangura] g. Okwebiringita nari kuhiringita
 kw'ekintu. Ekisisi kyayekunangura, kyayatika. reb: OKWEBIRINGITA
okwekunda [okwékunda] g. Omuntu kuba naayeyendeza wenka, atarikufa aha
 bandi. Ahabw'okwekunda kwe, bakamubinga omu ka.
okwekundira [okwékundira] g. Okukora ekintu hataine okugambiire nari
 okuragiriire kukikora. Akeekundira kuza kushoma.
okwekunenga [okwékunenga] g. Okweteera ahansi ahabw'esindo nari
 obuterezi. Nkekunenga ahansi, naahendeka okuguru.
 okwekunengyera
okwekungaanya [okwékungaanya] g. Okwerunda hamwe. Abantu baayekungaanya
 barikwija kureeba mukuru w'eihanga. gyer: OKWERUNDAANA.
okwekunika [okwékunika] g. Okwehurira ekirengire.
okwekunkubita [okwékunkubita] g. 1) Okwezunguza kw'ekintu nk'embwa nari
 entaama yaaba neeyeihaho omucuucu nainga neeyenanuura. Rukamba ku
 yaimukire yaabanza yaayekunkubita. 2) Omuntu kwegambisa kubi
 naayesharinga ahabw'ekiniga nari enshoni. Ebintu bye ku baabyatsire,
 yaataaha arikwekunkubita.
okwekuratana [okwékuratana] g. Okubaho kw'ekintu emirundi mingi
 ekurataine. Ahabw'okuzayo arikwekuratana, bakamuhwa orushusho.
okwekuringa [okwékuringa] g. Okugwa okeeziringa ahansi. Omusinzi
 akeekuringa omu byondo, empare yoona yaaguba.
 okwekuringira
okwekuringirira [okwékuringirira] g. Ekintu kuba kitaine nshonda kikozirwe
 omu muringo nk'ogw'ompiira. Enyungu ye y'obushera eyekuringiriire gye.
 km: okwekuringirira.
okwekurura [okwékurura] g. RT: okwekurura. 1) Okugyendera ahansi n'enda.
 Omwana we akagyenda naayekurura ahansi naarira. 2) Okukora nari
 kugyenda mporampora hatarimu bwira. Naateeka arikwekurura, nituza kurya
 nyekiro.
 okwekururira, okwekuruza
okwekururira [okwékururira] g. Okwereeterera ekintu ekiraakurugiremu
 oburemeezi. Akeekururira ogwo mwana, yaarugaho yaamwiba. fum:
 Nyakwekururira akeeta gongo ati, "ija ondaarire".
okwekuruutsa [okwékuruusa] g. Okwekuruza ahansi obwo haine ekirikukurya
 nari oine eki orikwenda kweihaho. Omwana ku yaamazire kunia*,
 yaayekuruutsa omu binyaatsi.
okwekuuba [okwékuuba] g. Okurabya ekintu aha kindi, kikakikoozaho,
 n'amaani. Ente yaaba neeyekuuba aha kisiika ky'enju.
okwekuuma [okwékuuma] g. Okugarukamu kufutana eby'okurya ebi enyamaishwa
 nk'ente nari embuzi, yaaba yaariire. Ente ye erwaire, terikwekuuma.
okwekwatirira [okwékwatirira] g. Okwehangaana okakora ekintu, otaine
 maani. Akeekwatirira yaaza kureeba ishe arwaire.
okwekwatsa [okwékwatsa] g. Okuba otarikwenda ekintu nari otarikwenda
 kukora omurimo gwona, okatandika kugamba aka na kariya orikubuzaabuza
 nainga orikubeihabeiha ebitariho. Baamugira ngu aze kuhinga yaatandika
 kwekwatsakwatsa. fum: Rwekwaso omwana anyaariire.
 okwekwatsakwatsa
okwekyanga [okwékyanga] g. Okuzina noozongoza omubiri. Baateera
 ebyeshongoro, abaana boona baatandika kwekyanga. RT: okwecanga.
 okwekyangira
okwekyeeka [okwékyeeka] g. Okutiina ahanyima y'okukora ekintu kibi,
 okashusha oti buri omwe naamanya eki waakora. Ku yaaherize kwiba
 yaaguma naayekyeeka.
okwekyehesa [okwékyehesa] g. Okucureera kw'omuntu. Ku yaareebire
 abagyenyi yaayekyehesa.
okwema1 [okwêma] g. Ekikazi kutembwa ekishaija omu nyamaishwa. RT:
 okwema. fum: Erikuba eteemire omu kyanda neeba eri engumba.
 okwemera, okwemesa, okwemya
 empikira-kwema Ente etakazaireho ehikize obunaku bw'okwema. Ente
 ezi baamujugire zoona n'empikira-kwema. gyer: OKWEMYA.
okwema2 [okwêma] g. Okuza aha ngoma kw'omutegyeki nk'omugabe. Omugabe
 bakamwemeka yaagizire omwigarire.
 okwemeka, okwemekwa
okwema3 [okwêma] y. 1) Omuringo ogu ekintu kitandikiremu nari oku
 oraakitandikye. Okwema eruguru yaakyo. Kyeme aha mutwe okiteme.
 2) Omuringo ogu ekintu kirikushushanamu nari kirimu. Omwishiki ogu
 ayemi nka Nyina.
okwemaamaata [okwémaamaata] g. Okutonzya, okushoberwa nari okutangaara
 orikweteerateera nka haagira ekyakubaho. Baamugira ngu omwana we yaafa,
 yaayemaamaata.
 okwemaamaatira, okwemaamaatisa
okwemaaringa [okwémaaringa] g. 1) Okuzina nooruga omu mwanya gumwe
 nooza omu gundi ahabw'amashemererwa. Baasinda baatandika kwemaaringa.
 2) Okugira amaryo maingi hamwe n'omwehuriro kw'omuntu. Omwishiki ogwo
 ou orikureeba naakira kwemaaringa.
okwemamura [okwémamura] g. reb: OKWEYAYAMURA km: okwehahamura;
 okweyayamura.
okwemanya [okwémanya] g. Okwerya nari okwehurira okeetwaramu nk'omuntu
 w'ahaiguru. Bahara ba Tirwome boona, bakaihamu ogw'okwemanya. RT:
 okwemanya.
 okwemanyagura
okwemanyiiza [okwémanyiiza] g. 1) Okuguma nookora ekintu emirundi
 mingi, kwenda ngu okimanye kandi okyetegyereze kurungi. Akeemanyiiza
 kurya enyama, hati tihaine kindi eki arikurya. 2) Okwehitsya nari
 kunywana omuntu munonga, obumwe we atakufiireho nari atarikukwenda.
 Omwana ogwe naakunda kwemanyiiza munonga.
okwemara [okwémara] g. Okushanga oine buri kimwe, otarikwetenga kindi
 kyona. Taine ki arikwetenga, naayemara. RT: okwemara.
 okwemariirira gyer: OKWEBAASA.
okwemeka [okwémeka] g. Okuta omugabe aha ngoma nari okuta omuntu
 w'obushoboorozi aha ntebe. Baayemekaho omwana muto.
okwemera [okwémera] g. 1) Okugumisiriza oburemeezi. Emicwe ye mibi
 nkagyemera. 2) Okwikiriza ekintu eki baakuhaatiikaho, kwonka
 otarakikozire. Niinyemera ngu niinye naabikozire. fum: Akaizire
 keemerwa, enshekuro ekeemera omuhini.
 okwemerwa
okwemerera [okwémerera] g. 1) Okwimuka okeesimba n'amaguru. Ku yaatureeba,
 yaayemerera. 2) Okutandika kwega kugyendesa amaguru kw'omwereere.
 Omwana wangye nayemerera. 3) Okuba noogyenda nari noiruka, okasibamu.
 Ku yaatwirira haihi, yaayemerera. 4) Okurekyera aho omurimo ogwaba
 nigukorwa. Yaashanga nituhinga, niwe yaatwemereza. 5) Okuhakanira
 entebe y'obutegyeki. Ayemereire ahabwa mukuru w'entebe, yaasinga.
 6) Okwesiga ekintu. Ayemereire aha mazima gonka. koz: amakuru
 g'omuguutuuro.
 okwemereza gyer: OKWESIMBA.
okwemererera [okwémererera] g. 1) Okuha obuhame ngu omuntu naija kukora
 nk'oku yaaraganisa, obwo orikusingaho sente n'ebindi bintu. Nyina niwe
 yaamwemerereire, bakaba nibaza kumukoma. 2) Okuza aha rubaju
 rw'omusiri, ngu amatungo gatoona emisiri. Za kwemererera embuzi,
 zitoona emisiri y'abandi. 3) Okuba omujurizi w'omuntu orikubatizibwa.
 Ninye ndikwija kwemererera omujigaijo waawe.
 okwemerererwa
okwemererwa [okwémererwa] g. Okushaasha omu rubaju nari kuhurira
 harimu ekirikukucumita. Omwana we yaayemererwa ekishonga, yaasiiba
 naarira.
okwemesa [okwémesa] g. Okutwara ekitungwa nk'ente nari embuzi aha
 kishaija ngu kyeme. Yaatwara ente ye kugyemesa.
okwemeza [okwémeza] g. Okumera kw'ekimera kyonka hatariho okibyaire.
 Akwire ebicoori ebibaire byemerize.
okwemigisiriza [okwémigisiriza] g. reb: OKWEMIGIZA
okwemigiza [okwémigiza] g. Okwehatika nari kwenshonshoreka omu mwanya
 mukye munonga ogutarikumara. Baayemigiza omu kitanda, boona baatuutuka.
 km: okwemigisiriza.
okwemokoora [okwémokoora] g. Okuhurira nooyenda kutanaka, nari
 kutanaka busha haaba haine eki waareeba kirikusheshemura nainga waaba
 orwaire. Ku yaareebire eby'okurya yaatandika kwemokoora ari
 nk'orikwenda kutanaka.
 okwemokooza, okwemokoorera
okwemurika [okwémurika] g. 1) Okuzina orikugurukyeera ahabw'amashemererwa.
 Abaana baayemurikira abagyenyi. 2) Okutara kw'enyamaishwa, zirikworeka
 okushemererwa. Omwemuriko gw'ente ze, gukaganzya abariisa. fum: Etaine
 ihembe eyemurika bukiri kare.
 okwemurikira
okwemya [okwêmya] g. Ekishaija kutemba ekikazi omu nyamaishwa. RT:
 okwemya. gyer: OKWEMA.
okwemyora [okwémyora] g. reb: OKWENIORA
okwenaamuura [okwénaamuura] g. Okukora ekintu orikwekurura nari otaine
 bwira. Omwishiki ogwo naakira kugamba naayenaamuura.
okwenagira [okwénagira] g. Okujwara omwenda nari ekindi kintu omu mabega.
 Ku yaagiire kushohora yaabanza yaayenagira omwenda gwe. RT: okwenagira.
okwenagura [okwénagura] g. Okweyangisa ekintu, kandi nookyenda. Muhara we
 yaayenagura obushera, kwonka yaaba aine eiriho.
okwenanuura [okwénanuura] g. Okwegorora waaba nooruga omu kitanda nari
 waaheza kushutama munonga. Ku yaimuka, yaayenanuura.
okwenanuuza [okwénanuuza] g. Okubona ekintu eki otwire nooyenda.
 Omushaija yaayenanuuza eshaaki, ku yaamara kusinga orubanja.
okwenda [okwenda] g. RT: okwenda. 1) Okuhurira nooyetenga ekintu. Baitu
 torikwenda kuza kurya? 2) Okuba oine ekiteekateeko ky'okukora ekintu
 nari kuba ori hakye kukikora. fum: Otakwenda, tahurira byevugo byawe.
 okwenza gyer: OKWETAAGA.
okwendegyeza [okwendegyeza] g. reb: OKWENEGYEZA km: okwenegyeza.
okwendeza [okwendeza] g. Okwenda ngu omuntu ondiijo atungye ekintu nari
 abe gye. Bakamwendeza obusingye, omu rugyendo rwe. RT: okwendeza. fum:
 Beeyendeza akagwa omu kyambu.
 okwendezana
okweneeka [okweneeka] g. Okwiruka munonga otahuumwizemu. Yaahika aha
 arikweneeka.
okwenegyeza [okwenegyeza] g. km: okwendegyeza. 1) Okutsindika enku omu
 mahega zaaheza kusya nooyongyera omuriro amaani. Yaaza kwenegyeza
 omuriro. 2) Okwongyera ekintu amaani ekyaba nikyenda kuhongoza.
 Akeenegyeza enduuru, ku yaabareebire. fum: Ogwine kyenegyeza,
 tiguraara.
 okwenegyezibwa
okwenga [okwénga] g. 1) Okukora amaarwa namunonga kuruga omu mugusha
 n'oburo. Eriizooba nibaza kwenga omuramba. gyer: OKUHIISA. 2) Okutabura
 ekintu omu maizi kikahwerera. Yaayenga eisyanga arikwenda kushigisha.
 okwengyerwa, okwengyesa, okwengwa, okwengyera
okwengyengyeta [okwengyengyeta] g. Okwangashana nari kubonera kw'ekintu.
 Yaayesiiga amajuta yaayengyengyeta.
 okwengyengyetesa, okwengyengyetera
okwengyera [okwengyera] g. Okuheereza ente omwonyo. Gyenda oyengyere ente.
okwengyerera [okwengyerera] g. Okutukura munonga kw'ekintu, kyaba
 kihiisize. Enyaanya ze zengyereire.
okwenionkoba [okwénionkoba] g. Okuzaana otaine ahu ohamiize, nari
 kuzaana wenka ahabw'okuburwa ow'okuzaana nawe. Akashoberwa, yaatandika
 kwenionkoba.
 okwenionkobera
okweniora [okwéniora] g. Okwehindahindura. Omwana yaariibwa omunda
 yaaguma naayeniora.
 okwenioraniora, okweniorwa, okweniorera
okwenoofoora [okwénoofoora] g. Okukora ekintu otaine bwira. Yaateeka
 eby'okurya naayenoofoora, baabisigaho.
 okwenoofoorera
okwenuumuura [okwénuumuura] g. Okweteera ahansi munonga. Omushazi
 ayenuumwire ahansi yaayatika eriisho. km: okwenamuura.
 okwenuumuurira
okwenyigiriza [okwényigiriza] g. Okwegyema kuraba omu kaanya kakye
 munonga aku otashemereire kuba noorabamu. Bakafa kwenyigiriza, baaraba
 aha rutindo.
okwenyogoora [okwényongoora] g. Okukora ekintu nari okugyenda
 nk'orikwehindura nari kweyogosha. Omwana yaashaasha omunda, yaaguma
 naayenyogoora.
 okwenyogoorera
okwenyonya [okwényonya] g. Okugyenda mporampora. Abantu baagyenda
 nibenyonya.
okwenywanisa [okwénywanisa] g. 1) Okwemanyiiza nari kugyezaho kwehitsya
 omuntu otakuriho. Akaguma nawe kumara omwanya muraingwa, yaarugaho
 yaamwenywanisa. 2) Okwekundisa omuntu haine eki ogyendereire. Akabanza
 yaamwenywanisa, ku yaaheza yaamwita.
okwera1 [okwêra] g. 1) Ekintu kuba kya mutare, okugira erangi
 nk'ey'orubaare. Ajwaire empare erikwera. 2) Okuhwamu oburofa. Yaayozya
 esaati yaayera. 3) Okutagira bibi.
 okweresa, okwerwa, okwerera
okwera2 [okwêra] g. 1) Okukura kw'ebihingwa bikahika aha kushaaruurwa.
 Ebihimba byayezire. 2) Okwana ebijuma bingi kw'ebihingwa. Ayerize
 ebihimba. 3) Okuhanga nari okureebeka omu kicweka emirundi mingi.
 Ayezire ebiro ebi, waamuronda tarikubura. koz: amakuru g'omuguutuuro.
 okwerera, okweza
okwera3 [okwera] g. Okuboneza nooheheeza enjuma nk'oburo, ebihimba
 n'ebindi nookoresa ekintu ekigarami nk'orugari, entaara, n'ebindi.
 Twashanga naayera oburo.
okweraarikirira [okwéraarikirira] g. Omuntu kugira ebiteekateeko
 bitarikukuha busingye nari okugira obwoba. Akaba ayeraarikiriire
 ahabw'omwana we kurwara.
 okweraarikiriza
okwerabwa [okwérabwa] g. Okureeba ekintu kwonka otahamye ngu nikyo nari
 okushusha nk'owaareeba ekintu. Naayerabwa omukazi we, kwonka tinaagamba
 nawe.
okweragiira [okwéragiira] g. Okukora ekintu eki batakugambiire kukora.
 Akeeragiira kubaaga ente, yaamubeera yo.
okwerambika [okwérambika] g. Okubyama ahansi nka waaba otaine maani.
 Obu yaatandika kwerambika, naaza kurwara.
okweranga [okwéranga] g. reb: OKWEREGA koz: NK.
okwereera [okwereera] g. 1) Okuguruka nari okugyenda ahaiguru omu mwanya
 kw'ekintu. Ekinyaatsi kyamukoraho, yaayereera. 2) Okuta amaizi maingi
 omu kintu kikacweka orwizi. Obushera yaabutamu amaizi, bwayereera. koz:
 NK.
okwereeza1 [okwereeza] g. Okureka ekintu namunonga kyaheza kukurema. Akaza
 kuhinga orumbugu rwamurema, yaayereeza.
okwereeza2 [okwereeza] g. Okucwa eky'okunywa amaizi. Obushera waabwereeza.
okwerega [okwérega] g. Omukwe kuza ow'abazaire b'omwishiki akeegamba ku
 niwe ashweire muhara waabo. Baaza kwerega, basiga ishe. reb: OKWERANGA
 koz: KI.
okwerekura [okwérekura] g. Okuhayo ekintu oyekundiire kandi oyehaireyo
 n'omujinya. Boona bakeerekura esente, baazihitsya.
okweremahaza [okwéremahaza] gut. Okweyangisa ngu torikumanya kukora
 nari torikubaasa ekintu, kandi nookibaasa. Boona bakeeremahaza, ngu
 tibarikumanya kuhinga.
okwerembaremba [okwérembaremba] g. Okweriisa mporampora nari kurya kakye
 aha kintu otarikwenda ngu kihwe, obwe orikwitsa abandi omururu.
 Yaayerembarembesa enyama, abandi baagimwaka.
okweremwa [okwéremwa] g. Okuba omugara otarikwenda kukora emirimo. Yaaba
 naaza kwija naanye, kwonka yaayeremwa yaagumayo.
okwerengyekyerera [okwérengyekyerera] g. reb: OKWERENGYERERA1 1)
okwerengyerera1 [okwérengyerera] g. koz: KI. 1) Okwegura ekintu aha mutwe
 otakikwatsireho. Yaayeerengyerera oruba rw'enku. 2) Okuhinga noorabya
 efuka enyima y'omutwe. Reka kwerengyerera otatema omwana.
okwerengyerera2 [okwérengyerera] g. Okugaya omuntu, okenda ngu
 omwegyezemu, orikuteekateeka ngu tarikukukiza maani. Omwojo ogu
 naakunda kwerengyerera mukuru we. koz: KI.
okwerinda [okwérinda] g. Okwegyendesereza okagyezaho kureeba ngu ti waaza
 omu buremeezi. Akeerinda munonga ngu atakwatwa oburwaire. fum:
 Okwerinda nikukira okutambirwa. Okwerinda ti butiini. Enyerinzi efa
 yaakuzire.
 okwerindisa, okwerindira
okweringaaniza [okwéringaaniza] g. Okweta aha mutindo, ogutari gwawe. Ogu
 mwana naayeringaaniza aha bantu bakuru. gyer: OKWEGYEREERA.
okweringiita [okwéringiita] g. Okushemererwa munonga, okurikubaasa
 kubamu okugurukyeera n'okugambira abandi, ahabw'ekintu kisya eki
 waatunga nari eki waahurira. Enjangu ku yaareebire ebinyaatsi
 nibiimukyeera, yaatandika kweringiita. Omwana ku baamugurira
 ekiteeteeyi kisya, yaayeringiita.
 okweringiitira, okweringiitisa
okweringirika [okwéringirika] g. Okweboneza, orikwenda ngu oreebekye
 gye. Ogwo mukazi naayeringirika, torikumubaasa.
okweroha [okwéroha] g. 1) Okwetwara omu bazigu nari omu buremeezi.
 Mbwenu waaza kushwerwa ogwo musinzi, toreerohire nooreeba? 2) Okwenaga
 omu maizi. Akabashaba ente, ku baagimwimire, yaagyenda yaayeroha omu
 nyanja ya Bunyonyi.
 okwerohera
okwerumika [okwérumika] g. Okujwa eshagama omu nyindo hataine
 ekyakuhutaaza.
okwerunda [okwérunda] g. Okushutama gye, okahikaanisa amaguru. Ku
 yaareebire ishe, yaayerunda.
okwerundaana [okwérundaana] g. Okuza omu mwanya gumwe kw'abantu nari
 ebintu nk'enyamaishwa nainga enyonyi. Baayerundaanira omu katare,
 barikuza omu rukiiko.
 okwerundaanira gyer: OKWEKUNGAANYA.
okwerunga1 [okwérunga] g. Okushobangirirwa, okashutama, okeehamba eitama.
 Ku yaamazire kuziika omukazi, yaayerunga omu kibuga.
okwerunga2 [okwérunga] g. Okwegamba marungi.
okweruruka [okwéruruka] g. Okugira omwera aha mubiri okapeeruuka. Omushana
 gwamuteera weena yaayeruruka.
okwerusya [okwérusya] g. Okuteganira busha nari okukora ekintu
 ekitarikubaasiika. Baitu ku waakurekyere aho kukora, okareka kwerusya.
okweruuka [okwéruuka] g. Okuhwaho omwirima hakatandika kubaho ekyererezi.
 Enjura yaahwayo, haayeruuka.
okweruura [okweruura] g. 1) Okutemuururira ekintu nari okufukura ahantu
 ebyaba bikingireho nari bizibikireho bikarugaho. Enkoko zaayeruura
 emitumba. 2) Okuronda ekintu omu kishaka obwo orikwimutsya ebinyaatsi.
 Bakagyenda nibeeruura ebinyaatsi, barikuronda ahu yaabaire asherekire
 esente, zaabura.
okwerwanaho [okwérwanaho] g. 1) Okwefaho wenka, okeiha omu buremeezi.
 Akeerwanaho, barikuza kumusiba. 2) Okwetonganaho ku otaine rubanja.
okwerwaza [okwérwaza] g. Okwetwara nk'omurwaire otaine maani kandi obwo
 otarwaire. Ku baabagizire ngu baze kuhinga, we yaayerwaza.
okwerya [okwérya] g. Okugira omweryo nari omwemanyo okeetwaramu
 nk'omuntu w'amaani kukira nk'oku ori. Omuhara we, naayerya munonga.
 Okwerya orwebako Omubiri kuguma nigwesikura. Ninguma niinyerya
 orwebako, tindikumanya ekirikwenda kumbaho. gyer: OKWEMANYA; OKUMAMA.
okweryambuza [okwéryambuza] g. Okurabya orurimi aha minwa kwemaraho
 otw'okurya otukwatiireho namunonga oturikunuriirira. Abakwe bakarya
 enyama y'ebishaju, baagyenda nibeeryambuza.
okwesaaba [okwésaaba] g. Okwesiiga ekintu aha mubiri nk'eitaka. Nituza
 omu iramizo, kwesaaba eiju.
okwesaabunga [okwésaabunga] g. Okwekaza orikwejuguta ahabw'ekiniga.
 Naamugambaho, yaayesaabunga, naamureka.
okwesaasa [okwésaasa] g. Okwefubira oine ekigyendererwa. Akeeshaasha
 yaayanga kurya, ngu ahwere enshoberwa.
okwesha1 [okwesha] g. Okuzaana ekyesho. Abaana baaza kwesha, baayebwa
 kurya. gyer: OKUSHORA 1.
okwesha2 [okwesha] g. Okuhaahagira kw'embwa. Embwa yaamara kwiruka,
 yaayesha.
okweshaanya [okwéshaanya] g. Okwetomboita nari kwefuuza
 ahabw'ekyabaho. Akabatayaayira, baatandikiraho kweshaanya. km:
 okweshakaanya.
okweshaaringa [okwéshaaringa] g. reb: OKWEMAARINGA
okweshagara [okwéshagara] g. Okuza kushwerwa kw'omwishiki,
 batamugambire bugyenyi. Omuhara we omukuru akeeshagara. reb:
 OKWETAAHIRIZA
okweshakaanya [okwéshakaanya] g. reb: OKWESHAANYA km: okweshaanya.
okweshanda [okwéshanda] g. reb: OKWESHANJA km: okweshanja.
okweshanja [okwéshanja] g. Okweha nari kugira omwanya gurikumara. Haza
 mumurekye ayeshanje, atuzaanire. koz: KI. km: okweshanda.
okweshanza [okwéshanza] g. reb: OKWESHANJA koz: NK.
okweshemba [okwéshemba] g. Okwekoma ekitambaara omu mutwe. Yaagyenda
 ayeshembire ekitambaara omu mutwe baamubinga.
okweshemeza [okwéshemeza] g. reb: OKWEBONEZA
okweshengyereza [okwéshengyereza] g. Okushaba n'obucureezi ngu oheebwe eki
 otaine. Tutaahemu tubeshengyereze, obundi bakatusaasira.
 Akamweshengyereza ngu amuhe eby'okurya, yaabimwima. fum: Ku
 oyeeshengyereza omurogi, akumarira abaana.
okweshera [okweshera] g. Okuha ente amaizi. Ku naasiga baaza kweshera,
 naija.
 okwesherera, okwesheza, okwesherwa
okweshereka [okwéshereka] g. Okwebisha ahi abantu batarikubaasa
 kukureeba. Ku yaareebire ishe yaija, yaaza kweshereka.
okweshobanga [okwéshobanga] g. Okwebuuza omu muringo gw'okutangaara
 ahabw'ekyakubaho. Ku yaataahire omu ndegye, yaayeshobanga
 ahabw'endigito yaayo.
okweshokoora [okwéshokoora] g. Okweiha oburofa omu maino. Ku yaamazire
 kurya enyama, yaatandika kweshokoora.
okweshongora [okwéshongora] g. Okushohoza eiraka ry'ebigambo by'okuzina
 eririkushemeza abarihuriire. Omwishiki ogwo naayeshongora kurungi,
 naamukunda.
 okweshongorwa, okweshongorera, okweshongoresa
okweshooboora [okwéshooboora] g. Okwetwara mpora orikwekurura omu ki
 orikuba nookora ahabw'obutiini. Omushuma akeeshooboora yayeereeta.
okweshorooza [okwéshorooza] g. 1) Okwerundaana hamwe mwaba mwine eki
 murikwenda kukora. Abantu boona baayeshorooza kwija omu rukiiko.
 2) Okweihamu sente nari ebintu ebirikuba nibyetengwa kukora omurimo ogu
 mugyendereire. Bakeeshoroozaamu sente, z'okuha enfunzi.
okweshubika [okwéshubika] g. reb: OKWEFUBIKA km: okwefubika.
okweshuka [okwéshuka] g. 1) Okwememeraho ekintu nk'amaizi n'ebindi.
 Naayeshuka amaizi omubiri gwona, naajuba. 2) Okugwa nari kwija
 kw'ekintu kiteeteekateekirwe. Abashuma baatweshukamu, baaba batwitsire,
 niwe yaatuyamba ku yaateera enduuru. koz: amakuru g'omuguutuuro.
okweshumba [okwéshumba] g. 1) Okukira aha kintu ekindi omu buhango,
 oburaingwa, n'ebindi. Omwana ogu naayeshumba ahari oriiya omu buhango.
 2) Okuhiguza ekintu namunonga ekirikuba kiizire kukuteera. Omushazi
 yandekyera eibaare, naaryeshumba.
okweshunga [okwéshunga] g. Okuzaanazaana nari okuzaana ekirengyesereize
 namunonga omu baana. Mwana reka kweshungira omu bantu bakuru. RT:
 okwesunga.
 okweshungira, okweshungisa
okweshunshuuna [okwéshunshuuna] g. Okweriisa karungu nari okwezooza
 amaisho obwo oinemu omwemanyo namunonga baakugambaho. Egyo ka nibakira
 kweshunshuuna, torikubeetaho ngu waababaasa. koz: KI. km:
 okweshuushuuna.
okweshuruguturira [okwéshuruguturira] g. Okweiha omukunguru nari
 enziro omu matu. Yaaba naayeshuruguturira, yaayecumita.
okweshushaniriza [okwéshushaniriza] g. Okweta omu kishushani
 ky'ondiijo muntu, haaba haine ekimubaireho nari eki akozire.
 Yaayeshushaniriza ngu niwe baateera.
okweshuubura [okwéshuubura] g. Okweihaho ekishushu aha mubiri. Enjoka
 yaayeshuuburira omu mwani.
 okweshuuburira, okweshuubuza
okweshuushuuna [okwéshuushuuna] g. reb: OKWESHUNSHUUNA km:
 okweshunshuuna.
okweshwambarika [okwéshwambarika] g. reb: OKWEKYEHESA
okweshwarika [okwéshwarika] g. km: okwecwarika. 1) Okuhunama
 okeeshushaniriza nk'otaine ki waakora baaba baakukwata nookikora. Embwa
 ekaiba enyama, ku yaaherize kugirya, baashanga eyeshwarikire aheeru.
 2) Okushobangirirwa waaba obuzire eky'okukora, omu buremeezi. Banyibaho
 sente zoona, ndi aha nyeshwarikire, tinyine ky'okukora.
okweshweka [okwéshweka] g. Okweshangira nari kwetaho ebintu nka burangiti,
 eshuuka n'ebindi waaba obyami. Abaana nibaraara bateeshwekire. RT:
 okwesweka.
okweshwekyerera [okwéshwekyerera] g. Okukora ekintu kibi otende ngu
 bakimanye, okeetwara nk'otaine eki waakora. Omwishiki ogu ni maraaya,
 kwonka naayeshwekyerera.
okwesiga [okwésiga] g. Okuhama nari okugira amatsiko omu kintu nari
 omuntu ngu naaza kutwaza nk'oku orikwenda. Naayesiga omukazi we
 nk'embundu. RT: okwesiga. fum: Ak'amahanga, tikeesigwa.
 okwesigwa
okwesigainganya [okwésigainganya] g. Okwenda ngu omurimo gukorwe ondiijo,
 obwo nawe arikwenda ngu obe niiwe waagukora. Abaana baayesigainganya
 kutaha amaizi, twaraara tutaine maizi. reb: OKUSIIGAANA
okwesiiga [okwésiiga] g. Okwetaho amajuta n'ekigyendererwa ky'okuboneza
 omubiri. Yaagyenda ateesiigire amajuta. RT: okwesiiga. fum: Omwana
 mukuru, omusiiga naayehamiiriza.
okwesiima1 [okwésiima] g. Okushemererwa, waaheza kutunga eki waaba
 nooyenda. Yaareeba mukuru we yaayesiima. RT: okwesiima. fum:
 Otaryesiimira entabire otakareebire mimero.
 okwesiimira, okwesiimisa
okwesiima2 [okwésiima] g. Okurwara kw'omugabe. Omugabe yaayesiima. koz:
 NK.
okwesiimirana [okwésiimirana] g. 1) Okworeka bataahi baawe ekintu
 kirungi eki waatunga, kandi bo batakiine. Akatwesiimirana obu
 baamugurira ekiteeteeyi. 2) Okworekana ebirungi buri omwe agyendereire
 kworeka ku ekye kirikuhita ekya mutaahi we. 3) Okureeba omuntu ori omu
 buremeezi nari ou waakozire kubi, okatandika kumushekyeerera ngu
 n'orubanja rwe, orikumanya ngu tihaine eki arikubaasa kukukora.
 Akamwesiimirana bamazire kumwitira abaana.
okwesiisibanya [okwésiisibanya] g. reb: OKWESIISIBIRIZA km:
 okwesiisibiriza.
okwesiisibiriza [okwésiisibiriza] g. Okuta saabuuni nari amajuta omu ngaro
 okagarabya aha mubiri kwenda ngu oreebekye gye. Murinde ayesiisibirize
 amaguru, mubone kugyenda. RT: okwesiisiriza. km: okwesiisibanya.
okwesika [okwésika] g. Okugyenda nooyetsindika ahabw'omweryo. Abaishiki
 b'eriigyenda, nibagyenda nibeesika.
okwesikura [okwésikura] g. Okwekanga haaba haine ekyakukanga nari
 ekyakuruma. Baamuteera ekikato abyami, yaayesikura.
okwesikurira [okwésikurira] g. Okukora ekintu kikakureetera oburemeezi.
 Akeesikurira obu yaaza kujurira orubanja rw'okwita. fum: Nyakwesikurira
 akeeta gongo ati, ija ondaarire.
okwesikuza [okwésikuza] g. Okurwana kw'ekintu eki okwatsire nikyenda ngu
 kikurugye omu mikono n'amaani. Embuzi yaanyesikuza, yaaba eri haihi
 kumpirika.
okwesimbagiriza [okwésimbagiriza] g. Okwekora nk'ekintu ekitaine buryo
 nari mugasho. Ebyo shi, ogwo na hati akagumizamu yaayesimbagiriza!
okwesinga [okwésinga] g. Okwesiga ebintu ebitari byawe; okuta amatsiko
 goona omu muntu nari aha bintu ebitari byawe. Waanyesinga nooraarakwo.
okwesyonoora [okwésyonoora] g. Okugyenda nari okutwaza mpora omu kukora
 ekintu. Naayesyonoora yaaba naateeka.
 okwesyonoorera, okwesyonooresa
okweta [okwêta] g. RT: okweta. 1) Okuha ekintu eiziina. Akamweta
 eiziina rya nyinenkuru. 2) Okugamba munonga nari okwamuza eiziina
 ry'omuntu orikumugambira eki orikwenda. cob: Ka baakweta nyakairuka
 okahingura owaanyu. Ka baakweta kitanga okaheza emisiri y'abandi.
 okwetaguza, okwetera, okwetwa, okwetana, okwetesa
okwetaanyagura [okwétaanyagura] g. 1) Okweyagura munonga. Obuhere
 bwamurya yaatandika kwetaanyagura. 2) Okugira nari okworeka omweryo
 nari omwemanyo. Omwishiki oriiya ku arikureeba abantu, atandika
 kwetaanyagura.
 okwetaanyaguza, okwetaanyagurira gyer: OKWEMANYA.
okwetaasya [okwétaasya] g. Okuza omu nshonga ezi batakwetsiremu. Omushaija
 ogwo naakunda kwetaasyataasya omu bitamukwasireho. RT: okwetaasya. fum:
 Kibwetaasya akateerwa enyomyo y'orugambiro.
 okwetaasyataasya
okwetaataana [okwétaataana] g. Abantu nari ebintu kweshanja bikaza oku
 n'oku. Ku baareebire embwa, boona baayetaataana.
okwetaba [okwétaba] g. 1) Okugarukamu omuntu owaakweta. Bakamweta,
 yaayanga kwetaba. 2) Okukwatanisa na bagyenzi baawe mukeejumba omu
 kukora hamwe ekintu nari omurimo. Abantu boona bakeetaba omu rukiiko
 rw'okwombeka eishomero.
 okwetabira, okwetabisa
okwetamagura [okwétamagura] g. Okugamba ebitaine mutwe na kibunu.
 Omushaija we naakira kwetamagura.
okwetambika [okwétambika] g. Okwerekyera nari okwejuguta nka baaba
 baakugambaho nari baakutuntuza. Omukazi ku baamujuma, yaayetambika,
 yaagyenda.
 okwetambikira
okwetanga [okwétanga] g. Okugamba aha kintu eki oineho obujunaanizibwa
 batakakikubuurizeho. Akabeetangamu ku yaamanyire ngu nibaza kumanya
 owaabiibire.
okwetangarika [okwétangarika] g. 1) Okwetambika. Reeba ngugwo,
 yaayetangarika hariya. 2) Okweyanika ahu orikwenda ngu boona bakureebe.
 Omukazi ku baamuteera, yaayetangarika omu kibuga.
okwetantara [okwétantara] g. reb: OKWEHARA RT: okwetantara.
okweteba [okwéteba] g. reb: OKWEHARA
okweteeka [okwéteeka] g. Okushutama hamwe okashobangirirwa. gut:
 'Okweteeka omu maguru.'. Yaashanga enju ye yoona yaamara kutsya,
 yaayeteeka. fum: Orikwenda kurya eby'efuuzi, agyeteeka omu maguru.
okweteekateeka [okwéteekateeka] g. Okwetebeekanisa obwo otegyereize
 ekirikwija nari waaba oine ahu orikuza. Naasiga nibeeteekateeka
 barikwenda kuza kushoma.
 okweteekateekyera reb: OKWETEGUURA
okweteekyera [okwéteekyera] g. Okuta omutima aha kintu. Ogwo mwana
 waamweteekyera, noomugwaho. RT: okweteekera.
okweteera [okwéteera] g. Okugira ekiniga, okareka kugamba n'abandi, nari
 kukora ekintu kyona. Ku baamugambireho, yaayeteera, yaayanga kuza aha
 ishomero.
okweteerana [okwéteerana] g. Okushutama nari okubugana hamwe kukora
 ekintu. Boona bakeeteeranirayo aha bugyenyi bwabo. fum: Ageeteeraine
 nigo gaata eigufa.
 okweteeranira
okwetega1 [okwétega] g. Okusibikanya amaguru gaawe, okagwa. Yaayetega
 yaagwa ahansi, yaatandika kurira. RT: okwetega.
okwetega2 [okwétega] g. Okweteeketeeka nari okwetebeekanisa waaba nooza
 kukora ekintu. Twashanga yaayetegire arikuza kumuteera, twamuzibira.
okweteguura [okwéteguura] g. reb: OKWETEEKATEEKA RT: okwetegura.
okwetegyeka [okwétegyeka] g. Okugira obugabe nari obushoboorozi kukora
 ekintu nari omurimo otaine kuragiirwa. Ogwo akasharamu kwetegyeka. RT:
 okwetegeka.
 okwetegyekyesa, okwetegyekyera
okwetegyereza [okwétegyereza] g. Okukyenga ekintu okamanya nk'oku kiri
 nari kugira obwengye. Omwana we naarahuka kwetegyereza. RT:
 okwetegereza.
 okwetegyerezibwa, okwetegyerezangana gyer: OKUMANYA.
okweteisa [okwéteisa] g. 1) Okweteera omu mutima okasharamu kucucuka nari
 okeesaasira ebikorwa byawe ebibi. Akeeteisa okwiba hati n'omwesigwa.
 2) Okwesaasiza omuntu ou oshobiize.
okwetenga [okwétenga] g. 1) Okuhurira oine ekyetengo eky'okutunga ekintu
 eki otaine. 2) Okuhurira nooyenda kutunga ekintu ky'ondiijo. Akeetenga
 omukazi wa mutaahi we.
okwetengyeneka [okwétengyeneka] g. Okwemerera aha kuguru kumwe nari abiri
 kwonka okareeba ngu ti waagwa. Ku yaanyweire maingi, yaaremwa
 kwetengyeneka aha maguru abiri. RT: okwetengeneka.
okweterera [okwéterera] g. 1) Okuha omuntu nari ekintu eiziina
 orikwihirira aha iziina ry'ekindi. Omujigaijo wangye, nkamweterera
 eiziina rya ishenkuru. 2) Okweta ente kukamwa.
okwetigita [okwétigita] g. Okwetengyetsa nari okwezunguza mpora,
 nk'obushera bwaba buri omu kisisi.
okwetiiba [okwétiiba] g. Okujwara gye munonga. Ka waayetiiba! Shana nooza
 aha bukwe.
okwetiina [okwétiina] g. Okugira obwoba kandi okeereeba nk'otarikubaasa
 kukora ekintu. Omushaija wangye naayetiina kugamba omu bantu.
okwetinda [okwétinda] g. reb: OKWESHEREKA
okwetinduura [okwétinduura] g. Okukora ekintu kikakureeterera,
 okafeerwa eky'omugasho eki waakubaire nootunga nari endiijo migisha.
 Akeetinduura nyina akiriho.
 okwetinduurira
okwetiriginya [okwétiriginya] g. Okushutama hamwe okaguma
 nooyehindagutura, otarikubaasa kutuuza. Ogu mwishiki naakunda
 kwetiriginya.
 nyarwetiriginya Omuntu otarikutuuza ngu agume omu mwanya gumwe,
 yaaba ashutami. Twinamatsiko ni nyarwetiriginya.
okwetirimura [okwétirimura] g. Okuba ori n'abandi bantu ahantu reero
 iwe okabeihamu okagyenda, batakubingire. Akeetirimura owa ishento
 batamubingire yaagyenda.
 okwetirimurira
okwetofoora [okwétofoora] g. Okukora omurimo nari kugyenda
 orikwekurura otaine bwira. Nkazaara omwana shi, omu kwetofoora
 akanshobera!
okwetogonyora [okwétogonyora] g. Okuguma orikwehindahindura, nka waaba
 noogyenda, obwo orikwereebareeba, ahabw'omweryo. Abaishiki b'eriigyenda
 omu kwetogonyora bagiire hare.
okwetomboita [okwétomboita] g. Okutongana wenka, ahabw'okutashemererwa.
 Murekye kwetomboita, bari hakye kwija.
 okwetomboitira, okwetomboitisa
okwetomwa [okwétomwa] g. Okuguma nooyetoorereza aha muntu ahari buri
 kantu koona aku yaakora. Okwetomwa omuntu. Eriigyenda onyetomirwe,
 tindikumanya eki orikunziza.
okwetonda1 [okwétonda] g. koz: KI. RT: okwetonda. 1) Okukora ekintu
 mporampora, oine okwegyendesereza. Akashoma ahunami, ayetonzire.
 2) Okugira emicwe mirungi. Nangwa abahara be boona beetonzire.
 3) Okwehara kukora ekintu namunonga eki orikumanya ngu nikiija
 kukureetera oburemeezi. Bakamugira ngu yaaba ateetonzire, naija kufa.
 okwetondera gyer: OKWENAAMUURA.
okwetonda2 [okwétonda] g. Okweshoorora aha muntu.
okwetonganiira [okwétonganiira] g. Okwegambaho omu mbuga z'ebiragiro.
 Omukazi akaza kwetonganiira, omu mbuga z'ebiragiro. gyer: OKWERWANAHO.
okwetongora [okwétongora] g. Okuruga aha bandi, okatandika kukora
 ebyawe n'okwereeberera. Akeetongora aha ka yaabo, ku yaamazire
 kushwera. RT: okwetongora.
okwetongyeza [okwétongyeza] g. Okwegambaho aha muntu obwo orikumushaba
 nari orikumweshengyereza ku akusaasira ahabw'ebi omukoreire, nainga
 okweshengyereza omuntu ngu akuhwere omu buremeezi obu orimu.
okwetoogooga [okwétoogooga] g. Okukora ekintu mporampora nooyetoofoora.
 Iwe mwana we ka nooyetoogooga n'enki?
okwetoonoona [okwétoonoona] g. Okukora ekintu mporampora, oyetonzire
 kandi orikwetwara. Baitu mwana wangye oryayegasira ki n'oku kwetoonoona
 kwawe?
 nyarwetoonoona z. Omuntu arikukora ekintu mporampora arikwetwara.
 Omukazi we hati ni nyarwetoonoona.
okwetoorereza [okwétoorereza] g. Okwihirira aha kantu kakye, orikwenda
 kukora ekindi ekikutwire aha mutima. Yaayetoorereza aha mwana,
 arikwenda kuteera nyina.
okwetorotooza [okwétorotooza] g. 1) Okwebuzabuza ngu otakora ekintu nari
 omurimo. Baamugira ngu atoore omwana yaatandika kwetorotooza.
 2) Okweshambisiriza waaba nooyenda nk'okurwana. Yaabanza kwetorotooza
 arikubeiha ngu yaamuribata, ku yaamara yaamuteera.
okwetsigarana [okwétsigarana] g. Okuba wenka emirundi emingi oine enaku.
 Rwakyekoreire akeetsigarana obu eka ye yoona yaahwaho.
okwetsimba [okwétsimba] g. RT: okwesimba. 1) Okwemerera hamwe kw'omuntu
 atarikugamba kandi atarikwehindura. Yaayetsimba nk'omuti gw'esimu.
 2) Okwemerera ngu abantu bakuronde omu bwebembezi. Akeetsimba, baamwima
 oburuuru.
okwetsina [okwétsina] g. Okucwa nari kutuubya aha micwe mibi. Bakamuhana
 yaayetsina.
okwetsiza [okwétsiza] g. Okuhunama, okanga kugarukamu baakweta. Baamweta
 yaaguma ayetsirize. RT: okwesiza. fum: Omubazi gw'ekiniga n'okwetsiza.
okwetsyamura [okwétsyamura] g. Okugaruza omwoya omunda reero okeehaga
 okagushohoza waaba orwaire oruhinzi, nari waakaga omucuucu. N'enki ka
 waatandika kwetsyamura.
okwetuga [okwétuga] g. Okwehanga aha kintu eki otarikubaasa. Omugurusi
 akeetuga aha kushwera abaishiki bato, kwonka gaarema yaabirugaho.
okwetuma [okwétuma] g. Okwegiira ahantu n'obwira ngu orahukeyo. Ka
 nyetume aha maduuka kakye ngarukye.
okwetumisiriza [okwétumisiriza] g. Okukunda kukora nari kuza ahi
 batakutumire. Naakunda kwetumisiriza omu katare. RT: okwetumisiriza.
okwetunga [okwétunga] g. Okwebaisaho wenka, obwo orikwekorera, hataine
 orikukuha obuhwezi. Omugambira ngu sente ze yaayenda azirereere,
 nshangwa nyetunga.
okwetunguura [okwétunguura] g. Okwehimbisa okeetwara kuba ow'ahaiguru.
 Okwetunguura kwe, kukatuma yaaba omworo.
okweturamaata [okwéturamaata] g. Okuruga omu baroreezi, okagyenda
 noozina nooza omu beeshongozi. Omwana akatandika kweturamaata kuza omu
 beeshongozi.
okweturatuza [okwéturatuza] g. 1) Okuguma nooburaho noogyenda
 bakakuronda batarikumanya ei ori. Omwana ogu naakunda kweturatuza.
 2) Okwegunga wenka ahabw'ekiniga obwo orikwenda ekintu bakabura
 kukikuha nari kukikukorera, na munonga omu baana bato nari abakazi.
 Omwana ogu akatushobera, ku turikumugambaho kakye ayeturatuza.
okweturika [okwéturika] g. Okugyenda okasiiba okwo ahi abaanyu
 batarikumanya, bwanyima y'okukora enshobi. Bwanyima y'okwata enyungu,
 akatiina yaaza kweturika omu kibingo. gyer: OKWESHEREKA.
okwetuuma [okwétuuma] g. Okwetuumatuuma.
okwetuumatuuma [okwétuumatuuma] g. Okwehayo n'amaani gaawe goona omurundi
 gumwe, okakora ekintu. Yaayetuumatuuma, yaateera enjoka, yaagiita. km:
 okwetuuma.
okwetuura1 [okwétuura] g. Okugwa aha bantu batakweteekateekire. Twaba turi
 aha, twareeba naatwetuuramu.
 okwetuurira
okwetuura2 [okwétuura] g. Okugwa ahansi munonga, haaba haine ekyakutega.
 Omusinzi akeetuura ahansi, yaahutaara obuso.
okwetuza [okwétuza] g. Okukora nari kuza ahu orikwenda hataine
 orikukuteera aha mukono. Ogwo mwana asiibire ayeturize.
okwetwa [okwêtwa] g. Okufa kw'omuntu. Omwana waawe otuura arwaire,
 ayetsirwe. RT: okwetwa.
okwetwara [okwétwara] g. RT: okwetwara. 1) Okukora ekintu mporampora
 n'okwegyendesereza. Gyenda nooyetwara, otahirima. 2) Okugira emicwe
 mirungi. Abaana be boona nibetwara, otabatiina, batume.
okwetwekyerera [okwétwekyerera] g. Okweshweka aha mutwe namunonga enjura
 yaaba neegwa. Yaija ayeetwekyereire orushansha arikuruga aha ishomero.
 okwetwekyereza
okwevuga [okwévuga] g. RT: okwebuga. 1) Okugamba ebigambo bicookirwe
 kandi bishorongire kurungi kunurira ababihuriire. Omukazi bakamuha
 esente, ahabw'okwevuga kurungi. 2) Okwesiimira omuntu ahabw'ekintu eki
 waamukozire. Akasiiba naamwevuga ku niwe yaaitsire omwana we.
okweya [okweya] g. RT: okweya. 1) Okwiha amasha n'eshaabo omu kiraaro
 ky'amatungo nk'ente, embuzi, n'ebindi. Heza kweya amasha g'ente, oze
 kuzeeshera. 2) Okwiha oburofa omu iziba. Mwije tuze kweya amaizi,
 garimu ebyondo. 3) Okwiha ebintu ahantu okabimariraho kimwe. Omushuma
 yaayeya enju yoona .
okweyama [okwéyama] g. Okwehanangiriza omuntu kutagaruka kukora ekintu
 eki yaakora. Yaaza kubeeyama ahabw'okumwoneseza.
okweyanda [okwéyanda] g. Okwezenzya oku n'oku. Ako kabibo nikakira
 kweyanda, n'obu waakukatoorana nooba nooyerutsya.
okweyanjara [okwéyanjara] g. Okwehereera obwo orikuhunga akamigano
 nari kuhurira oine obweshanjiro. Ku yaabafurukire, yaayeyanjara.
okweyanjura [okwéyanjura] g. RT: okweyanjura. 1) Okwegamba omu bazaire
 b'omwishiki ku niiwe orikwenda kushwera muhara waabo nari ku niiwe
 omushweire. Babaire bari ab'okuza kweyanjura, kwonka ishe naaza kuba
 atarimu.
 okweyanjuza gyer: OKWERANGA.
okweyayamura [okwéyayamura] g. Okwashama okataasya omwika omunda nka
 waaba oine enjara, oburuhe, n'ebindi. Ku yaaganzire yaatandika
 kweyayamura. RT: okweyayamura. km: okwehahamura; okwemamura.
okweyendeza [okwéyendeza] g. Okwenda ngu buri kintu kyona ekirungi,
 kibe ekyawe. Baitu iwe okeeyendeza ota?
okweyerera [okweyerera] g. 1) Okuboneza ahantu, orikukoresa ekyeyerezo
 okaihaho oburofa. Baaza kushoma bateeyereire nju. reb: OKUKONDOORA;
 OKUSINGOORERA 2) Okutwara buri kimwe. Abashuma baija baasiga
 baayeeyerera enju.
 okweyereza, okweyererera, okweyererwa
okweyogosha [okwéyogosha] g. Okwehindura munonga ebicweka by'omubiri
 nka waaba noogyenda noozina nainga ahabw'omweryo. Omutabani naagyenda
 naayeyogosha.
 okweyogoshera, okweyogoshesa
okweyoha [okwéyoha] g. Okweshukyera eby'okurya, otarikwiguta. Abaana
 bakeeyoha eby'okurya, baabimara omu nyungu.
okweyongyera [okwéyongyera] g. reb: OKUGUMIZAMU
okweyonkoba [okwéyonkoba] g. Okwekwatakwata reero okahurira waayenda
 kubyama n'omukazi nainga omushaija.
okweyoreka [okwéyoreka] g. reb: OKWERAATA
okwezambaaza [okwézambaaza] g. Omuntu kwekwata kubi nari akeekwata
 eijaga. Kyomuhendo akeezambaaza nyina ku yaafiire.
 okwezambaguza
okwezi1 [okwêzi] z. Ekintu ekirikwakira ahaiguru kikareeta ekyererezi
 nyekiro. Okwezi kwayaka munonga eriizooba. RT: okwezi. bg: [ameezi].
okwezi2 [okwêzi] z. Kimwe aha bicweka ikumi na bibiri by'omwaka,
 ekirimu ebiro 28, 29, 30, nari 31. RT: okwezi. bg: [ameezi].
okwezi3 [okwêzi] z. Obunaku obu omukazi ashohorezamu eshagama bwanyima
 y'omubare gw'ebiro. RT: okwezi. gyer: EMICWE.
okwezigaziga [okwézigaziga] g. Okwekyerereza nari okutakoreraho murimo.
 Baamugira ngu aze kuriisa, yaatandika kwezigaziga.
okwezigoora [okwézigoora] g. 1) Okuraba omu muhanda hare kuza kuhika
 aha ki orikwenda kugamba. Baitu eki orikwenda tokigamba obu waaza
 kwezigoora. 2) Okugyenda kw'ekintu nikyehindura.
 okwezigooroza, okwezigoorora, okwesigooresa
okweziguruka [okwéziguruka] g. Okwezigoora ekintu. Bakeeziguruka eiziba
 emirundi mingi, nibaronda orushare.
okweziguza [okwéziguza] g. reb: OKWEZIGOORA
okwezingiza [okwézingiza] g. Okwezigoora aha kintu, okakyezingaho.
 Embuzi yaayezingiza aha nkondo. RT: okwezingiza.
okwezirika [okwézirika] g. RT: okwezirika. 1) Okwekoma ekintu omunda.
 Yaayezirika omweko, yaabonera. 2) Okugumisiriza hamwe n'okuhama omu
 busaasi. Abaana be boona bakafa, yaayezirika yaahama. 3) Okwecurengyera
 ekintu kureeba ngu waakisingura. Akamugira ngu aine kwezirika, yaaba
 naayenda kutunga eki arikwenda. fum: Eky'okwezirika gye, ozaarwa gye.
 okwezirikuurura
okweziringa [okwéziringa] g. RT: okweziringa. 1) Okwekyerereza nari
 kwekurura omu kukora ekintu. Akeeziringa munoga yaabakyerereza,
 barikuza kushoma. 2) Okuhamira aha kintu, orikwenda kugira eki
 waakiihaho. Akamweziringaho munonga, yaarugaho yaamwiba.
 okweziringira, okweziringisa
okweziringura [okwéziringura] g. Okwehindagutura. Maawe! reeba enshonzi
 neeyeziringura omu byondo! RT: okweziringura.
okweziritirira [okwéziritirira] g. Okweyagura nari kwesiitirira omu
 maisho. Reka kweziritirira amaisho, nigaija kurwara.
 okweziritiriza
okwiba [okwîba] g. Okutwara ekintu ekitari kyawe, omu bwesherekye.
 Bakamukwata naiba, baamwita. RT: okwiba. fum: Akabwa kaiba, kaihura
 omugongo gwako.
 okwibwa, okwibisa, okwibira
okwiba omugono [okwíba omugono] g. Okushambanisa omukazi agwejegyeire omu
 bushuma, we atamanyire ekyabaho. Omukazi we bakamwiba omugono ari omu
 bugyenyi.
okwiba-empimbo [okwíba-empimbo] g. Omugyenzo ahu omukazi oyarukire juba
 arikuza owaabo n'omuramukazi akaibayo enkoni. Kwiba-empimbo nigwo
 omugyenzo oguraakurateho.
okwibika1 [okwíbika] g. Okuta ebihumi omu mwanya ahi enjoki zirikubireeba
 ngu zibitaahire. Yaaza kwibika enjoki.
 okwibikwa
okwibika2 [okwibika] g. Okuta ekintu omu maizi nari ekindi kintu ekiri
 omu muringo gw'amaizi, kumara akaanya kakye. Yaibika omwenda gwangye
 omu maizi, naamuteera. RT: okwibika.
 okwibikira, okwibikisa, okwibikwa
okwibira [okwíbira] g. Okuza omu maizi orikwoga, okaburiramu weena.
 Omushaija akaibira omu maizi, yaafeeramu.
 okwibiza reb: OKUZIHA
okwiga [okwîga] g. Okugwisa enjura kw'omwigi. Omwigi akaza kwiga
 enjura, yaamurema. RT: okwiga.
 okwigwa
okwigara [okwigara] g. Okufa kw'omuhengyere gw'ekintu. Okutu kwe
 kukaigara, takihurira. RT: okwigara.
 okwigarira, okwigaza reb: OKUZIBA
okwigatira [okwígatira] g. Okufunda, kusindika, kumigisiriza nari
 kuhwereza ekintu omu kindi. Yaigatira ebitookye omu kiteebo. RT:
 okwigatira.
okwigira [okwigira] g. reb: OKWIRIRA RT: okwirira. km: okwirira.
okwigura [okwigura] g. 1) Okwihaho orwigi orukingire aha muryango. Baaza
 kwigura orwigi rwabarema. 2) Okutandikaho omu butongore omwanya nari
 ekintu kisya. Omwebembezi w'eihanga niwe yaigwire eishomero.
 okwigurira, okwigurwa, okwigurisa, okwiguza
okwiguta [okwíguta] g. Okurya okahaaga. Baaza omu bugyenyi, boona
 baarya, baiguta. RT: okwiguta. fum: Akatari kaawe, obiika otaigutsi. Ku
 oyigutsa enshaho, ekuniga.
 okwigutsa, okwigutira reb: OKUKANDWA; OKUHAAGA
okwiha [okwiha] g. RT: okwiha. 1) Okukiza omura nari eihwa omu
 kigyere. Yaiha emira ebiri omu kigyere. 2) Okurima ebitakuri omu
 musiri. Twashanga agiire kwiha ebitakuri. 3) Okushoroora ebintu byawe
 omu by'abandi. Ente ze yaaziiha omu zaitu. 4) Okuruga ahantu nanka,
 okuhitsya ahandi. Omwana yaaza kumwiha owa mukuru we. 5) Okuruga obwire
 nanka kuhitsya obundi. Kwiha ogu mwaka gwatandika, tinkaryaga nyama.
 fum: Ekiihire embwa nkuru aha koome, ekibwana tikibwabwanaho.
 okwihwa, okwihira, okwihisa
okwiha omutana [okwiha omutana] g. Okutandika kutubura nari kwemya
 kw'enumi yaaba ekiri nto. Enumi ze, zaatandika kwiha omutana.
okwihaho [okwíhaho] g. RT: okwihaho. 1) Okutuubya nari kwahura aha
 bwingi bw'ekintu nari abantu. Yaihaho ebihimba bikye nibyo yaatwra.
 2) Okukwata ekintu okakita aha rubaju. Yaija yaihaho eby'okurya ebye
 yaagyenda kuriira aheeru.
okwihaihana [okwíhaihana] g. Okuhwerahwerana, nimutaana embu, omu
 kukora ekintu. Baasa oburo barikwihaihana.
 okwihaihanira, okwihaihanisa
okwihana [okwihana] g. Okukuratana omu bwira. Abaana be boona bataaha
 nibaihana omu kibiina.
okwihura1 [okwihura] g. Okwiha eby'okurya omu nyungu nari ahu byateekwa,
 okabita aha sohaani nainga aha kindi kintu. Yaihurira omu sohaani nkye,
 tibyabamara.
 okwihuza, okwihurwa, okwihurira
okwihura2 [okwihura] g. 1) Okuha omuntu empiiha nari ekindi kintu eki
 abaire naakubanja. Eriizooba ninza kwihura esente z'ekibiina.
 2) Okuhoora enzigu. Ku ndaamuteere, nibwo ndaamanye ngu naamwihura.
okwihuza [okwihuza] g. Okushaba omuntu ngu akuhe esente nari ekintu
 kyawe eki waamugurize nainga eki waamuhaire. Yaaza kwihuza eibanja rye.
 okwihuzibwa, okwihuzana, okweyihuza
okwija [okwija] g. Okugyenda noiririra omuntu nari ekintu ekiri omu
 mwanya nanka. Ariyo naija. RT: okwija. fum: Akaizire keemerwa.
 okwijana, okwijira, okwijisa
okwijuka [okwijuka] g. RT: okwijuka. 1) Okukoresa omutwe nari obwongo,
 kumanya ekintu ekyabeireho kare. Ku twahikayo yaabona kwijuka ngu yaaba
 atwetsire. 2) Okujaguza ahabw'ekintu kikuru ekyabaireho. Yaaba naijuka
 okuzaarwa kwe.
 okwijukira, okwijukwa, okwijutsya
okwijukura [okwíjukura] g. Okugarura busya eziina ry'ekika nk'okweta
 omwana eiziina rya ishenkuruza. Oruganda orwo, nibakunda kwijukuruza.
okwijukuruza [okwíjukuruza] g. Okushusha nari okutwara emize ya
 shwenkuru. Katureebe akaijukuruza Rwakyekoreire.
okwijura [okwíjura] g. RT: okwijura. 1) Okuta ekintu omu kindi, kikahika
 aha mukugiro gw'eki waakitamu. Ekiibo ky'oburo eki yaamutwariire,
 kikaba kiijwire munonga. 2) Omugyera nari enyanja kugira amaizi maingi
 ahabw'enjura kugwa, gakahika aha nkungu nainga gakashandaara. Baashanga
 amaizi gaijwire, baagaruka.
 okwijurira, okwijuza, okwijuriza, okwijurura gyer: KUTUMBAGIRA.
okwika [okwika] g. Okugaruka ahansi kw'ekintu nari kuyuga. Omusheenyi
 gwangye ka nigwika buriizooba? N'oha orikugwiba?
 okwikisa, okwikira gyer: OKUTABAMA.
okwikaikana [okwikaikana] g. 1) Okugarura ebiteekateeko omu nteeko
 yaabyo. Mumurekye abanze aikaikane, tubone kumubuuza. 2) Okutuuza nari
 okuruhuukamu waaba oine eki waaba nookora. Obu naaruga aha rugyendo
 bakandeka naabanza naikaikana.
 okwikaikanira, okwikaikanisa
okwikara [okwikara] g. Okushutama nari kumara ahantu omwanya muraingwa.
 Banza oikare aha kitebe eki, nkurondere efunguro. RT: okwikara.
 okwikarira, okwikaza
okwikarira1 [okwikarira] g. 1) Okuta ou orikufukana nawe ahansi.
 Yaamushanga ayemereire, yaamwikarira. 2) Okugwisa ekintu eki waaba
 nootema nari nootsindika. fum: Otamukwaitse ati mwikarire tugyende.
 okwikarirwa, okwikariza
okwikarira2 [okwikarira] g. Okuza kutaayaayira omuhara kwa nyina
 kumuhwera yaaba naaza kuzaara. Nibwo bagiireyo kwikarira.
okwikiriza [okwikiriza] g. RT: okwikiriza. 1) Okukunda ebiteekateeko
 by'ondiijo nari by'abandi bantu. Bakaikiriza ebi yaabagambiire.
 2) Okwemera eki okozire, okabura kukihakanisa. Ninyiikiriza ngu
 nyitsire omuntu. 3) Okuta ebiteekateeko byawe n'amatsiko omu kintu.
 Ninyikiriza Ruhanga Patri omushoboorozi wa byona. 4) Okuha omuntu
 orusa. Taata yanyikiriza kuzayo.
okwikiza [okwikiza] g. 1) Okwongyera eby'okurya aha bindi omu nyungu eri
 aha mahega, ebyaba birimu byaheza kwika ahabw'orwoya. Yaasya arikwikiza
 ekijamba omu nyungu. 2) Okushweka ebinyaatsi waaba nootabira
 amahambira. Ku orikutabira ebitakuri noikiza, byera kurungi.
okwima [okwîma] g. Okwanga nkana kuha omuntu ekintu eki arikwenda,
 kandi obwo okiine. Akamushaba omwonyo, yaagumwima. RT: okwima.
 okwimira, okwimisa, okwimiwa, okwimina
okwimata [okwimata, okwímata] g. Okukwata ekintu n'amaani, okakinyiga.
 Yaamwimata omukono, yaarira.
 okwimatira, okwimatwa, okwimatisa gyer: OKUNYIGA.
okwimuka [okwimuka] g. RT: okwimuka. 1) Okuruga ahansi, okeemerera.
 Omwana akaimuka yaayemerera. 2) Okusiimuka, okaruga omu kitanda.
 Twashanga naimuka.
 okwimukira, okwimukyera, okwimutsya, okwimukiirira, okwimukiza
okwimukira [okwimukira] g. 1) Okuruga aha mwanya ogu omuntu yaaba
 ashutamimu, akaguha ondiijo. Abagyenyi abakuru ku baija, yaabaimukira.
 2) Okugurukira nari kuza ahantu omu kasheeshe munonga, otaine kindi
 kintu eki waakozire. Yaimukira kugura amate g'omwana.
 okwimukirwa
okwimukiriza [okwimukiriza] g. Okwijutsya abantu ebi bashemereire
 kushaba haza bakagumizamu bakabishaba, obumwe n'amaani. Abeebembezi
 bakaimukiriza abantu, baareetaho akaimukiriro. RT: okwimuukiriza.
okwimutsya [okwimutsya] g. Okugarura busya ekintu ekibaire kigwire nari
 kirugire aha mutindo. Mukuru w'eishomero akaimutsya eishomero,
 eryabaire ryagwire.
okwimuura1 [okwímuura] g. Okwima omukama ekitiinisa eki waaba n'omuha.
 Bakaimuura omukama, yaabahwerekyereza.
okwimuura2 [okwímuura] g. Okushashura nari okutaashura omufumu. Akeehanga
 aha kwimuura omufumu, esente zoona zaamuhwaho.
okwinama [okwinama] g. RT: okwinama. 1) Okugondama kw'ekintu, kikareeba
 ahansi. Twashanga ainami, twamukanga. 2) Okwinikaho omutwe ahabw'okuha
 ondiijo muntu ekitiinisa. Ku yaaza kumuramutsya, yainamaho kakye.
 okwinamisa, okwinamira, okwinamya
okwinamira [okwinamira] g. 1) Okureeba abafeeriirwe, okashaasha nabo.
 2) Okushoberwa eky'okukora okaza aho okeeteeka. Obu enju ye yaakwatwa
 omuriro tukashanga ayeinamiriire, ashutami omu kibuga.
 okweinamirira
okwinamuka [okwinamuka] g. 1) Okunyegyera, okutungama nari okutemba
 akanyegyero. Yaaba nainamuka kureeba nyina, enjura yaamuteera.
 2) Okuheza kurya, okaruga omu iriiro. Omuriisa akainamuka aha rusaniya
 rw'eby'okurya, byamara kuhwaho.
 okwinamura, okwinamukisa, okwinamurwa, okwinamurira, okwinamurana
okwinamura [okwinamura] g. 1) Okwiha ekintu ahansi, okakita ahaiguru.
 2) Okwimutsya omutwe nari amaisho, okareeba ahaiguru. Yainamura amaisho
 yaatureeba, yaamara yaagyenda. 3) Okwimutsya ekiibo, entemere n'ebindi,
 waaba nooruka.
 okwinamurira
okwinara [okwínara] g. Okubonabona nari kureeba enaku, okaburwa
 obusingye, okafa kubi. Nyina ku yaafiire, bainara.
 okwinaza
okwingana [okwingana] g. Okushushanisa omubaro, ekitiinisa, obukuru,
 obiraingwa, obuhango, oburemeezi, n'ebindi. Abaana be boona nibaingana
 omu buraingwa. RT: okwingana. fum: Twingane etaaha aha maarwa.
 okwingaingana, okwinganisa
okwinika1 [okwínika] g. RT: okwibika. 1) Okuta oburo nari omugusha omu
 maizi, nooyenda kukora amamya. Oburo baabwinika, tibakabwihireyo.
 okwinikwa, okwinikira, okwinikisa, okwinura
okwinika2 [okwínika] g. Okugondeka ekintu nk'ekiti. Ekiti baakinika. fum:
 Akati bakainika kakiri, kabisi.
 okwinikisa, okwinikira, okwinikwa
okwinikiza1 [okwinikiza] g. Okuha enyana ente kugigabisa. Omupakasi
 akaza kwinikiza ente, yaamuteera omugyere.
okwinikiza2 [okwinikiza] g. Okutebya ebintu ebya kare. Shwenkura akaba
 akira kwinikiza.
okwinuka [okwinuka] g. Okuhinguuka nari kuheza emirimo y'eizooba,
 okagaruka omu ka kuhuumuraho. Naabashanga nibainuka. koz: NK. RT:
 okwinuka. fum: N'ohingire ahoorobi ainuka.
 okwinura, okwinurwa
okwinura [okwinura] g. Okumariiriza entango y'ekiibo, okatandika kutaho
 emihiro orikunyegyeza. Yainura ekiibo kye.
 okwinurira, okwinuza, okwinurwa
okwinuza [okwinuza] g. Okukoresa enkubito n'amaani, noorahukiiriza.
 Omwombeki akainuza enju ye, yaareeba ngu yaagiraaramu.
okwinziira [okwinziira] g. 1) Okuhungurira efaakazi omu ka yaayo.
 Omushaija akainziira owa muramu we, baamucwa omu kika. 2) Okukwatanisa
 n'abandi omu kugura amaarwa. Abasinzi bakainziira enyungu y'amaarwa,
 baagimaramu.
 okwinziirwa
okwira [okwîra] g. Okurenga kw'eizooba hakazaho omwirima. Bakaija
 bwamara kwira. RT: okwira.
 okwiririrwa
okwiragura [okwíragura] g. RT: okwiragura. 1) Okugira eibara rya kikara
 nari ery'ekisiriira. Akazaara omwana arikwiragura nka ishe. 2) Okuguba
 kw'ekintu, kikagira enziro nyingi. Yaaruga aha ishomero, empare yoona
 erikwiragura.
 okwiraguza
okwirira [okwírira] g. Okugyenda noofunza okahika haihi n'ekintu nari
 omwanya. Yairira haihi n'omuryango. km: okwigira.
 okwiriza
okwiririmba [okwíririmba] g. 1) Okuhinduka kw'eiguru enjura yaaba
 neeyenda kugwa, eiguru rikashwekwa ebicu hakazaho omwirima. Ku baareeba
 eiguru ryairirimba, baataasya ente. 2) Okworeka okutashemererwa aha
 maisho. Baamugambaho, yairirimba aha maisho.
 okwiririmbya, okwiririmbira
okwiririrwa [okwíririrwa] g. Okwira, otakahikire mu ka nari ahu
 orikuza. Akairirirwa omu muhanda, ahabw'enjura eyaagwire.
okwiririza [okwíririza] g. Okuriisa ente okazitaasya bwaizire, kukira aha
 magingo agu ozitaahizaho. Ebiro ebi nimusiiba omu mizaano mwiririza.
okwiruka [okwíruka] g. Okugyenda orikuteera entambwe ndaingwa, ori aha
 bwira. gut: 'Kwiruka buguru butakora hansi.'. Eishomero ryaitu
 rikasinga omu mpaka z'okwiruka. RT: okwiruka.
 okwirukanzya, okwirukira
 okwiruka akatsiribituko gut. Okwiruka okw'engoga.
okwirukana [okwírukana] g. Okucugura* nari kushohoza amazi* g'amaizi.
 Omwana wangye nairukana.
 okwirukanira
okwirukangirira [okwírukangirira] g. Okuheereza omuntu obuhwezi nka sente
 yaaba aine oburemeezi nari ekyetengo. Bakamwirukangirira, baitu akaba
 ari ow'okufa.
okwita [okwîta] g. RT: okwita. 1) Okureetera ekintu ekiine amagara
 kufa. Abashuma nibo baamwitsire. 2) Okureetera ekyoma nari ekintu
 ekirikukora nari kugyenda nk'emotoka, kureka kukora. Egaari yaagiteera
 ahansi, yaagiita. 3) Okusaasa: Ekintu nari omuntu kureetera ondiijo
 kusaasa. 4) Okwita emizimu: (a) Okuta emibazi omu shanduuko y'omufu,
 kwenda ngu omuzimu gutagaruka. (b) Okuterekyerera emizimu kwenda ngu
 erekye kubonabonesa abantu. Omufumu niwe yaitsire emizimu y'owaabo.
 5) Okwita eihembe: Okuhengyeka orugyezi okarubugira omu rundi. Orugyezi
 yaarwita eihembe. 6) Okwita-enju: Omukazi nari omushaija kushambanira
 omu nju yaabo nsya, ei batakarairemu bombi. Omukazi we akaita enju.
 7) Okwita endagaano: Okuremwa kuhikiiriza eki mwaragaine omu ndagaano.
 Akaita endagaano ei baakozire. 8) Okwita obushwere: Omukazi kutaana na
 iba, akagaruka owaabo. Omugore akaita obushwere akiri musya. 9) Okwita
 enanga: Okuteera gye enanga. Omugurusi we, akaba aita gye enanga.
 10) Okwita eriisho: Okuhumiza eriisho ogyendereire kurabura omuntu nka
 waaba nooyenda ngu atagira eki yaagamba, oine eki orikwenda ngu areebe
 nari ahurire. Yaamwitira eriisho, ngu atabigamba. 11) Okwita
 ekishaakuzo: Okugarukamu ekishaakuzo. Ebishaakuzo byona yaabita.
 12) Okwita obuzaare: Okureka kuhikaana n'abanyabuzaare, mukacwekanaho.
 Obuzaare bw'owaabo bakabwita ishezaara ku yaafiire. 13) Okwita-ekirari:
 Okubona omuhanda ogu ekintu kitooreiremu. Naita ekirari ky'enjojo obu
 naaba ndiisize. 14) Okwita omuhanda: Okureetera omuhanda ogubaire
 nigurabwamu gwarekwa. Omuhanda gwabo bagwitsire. 15) Okwita oruzaaro:
 Okureetera omukazi yaabura kuzaara ahabw'okutakuratira migyenzo okurya
 emibazi nari kumuroga. Akaita oruzaaro yaahitsya abaana bashatu.
 16) Okubonabonesa omuntu. Akamwita, obu yaita abaana be boona.
 17) Okukuura obutuzi. Baaza kwita obutuzi. 18) Okwita ekihara: Omugore
 kushambana akiri omu rusiika. Omugore we akaita ekihara, baamubinga.
 19) Okwita oburo: Okushambana aheeru kwa nyineeka batakashaarwire nari
 kuganura oburo. Okwita oburo kikaba kiri ekihemu omu Banyankore aba
 kare. 20) Okwita obwato: Omukazi kushambana iba abaizire obwato busya
 butakanyuukirwemu. Nikigambwa ngu iba ku yaabaire aba atanyweire
 mibazi, akaba afa. Omukazi we akaita obwato. 21) Okwita omwaku: Okurya
 eby'okurya bikye, okabura kuhaaga nari kwiguta. Twafa kwita omwaku.
 22) Okwita maaya: Okureeka eby'okurya bikahora mpora kutari kuhorera
 kimwe kuba obuhoro. Nywa obushera obwe, nooshusha oti bwaita amaaya.
 okwitwa, okwitana, okwitira, okwitanira, okwitisa, okwitagura
okwitaita [okwítaita] g. Okuzibira amazima kumanywa. Baitu we ogu,
 kanaitaita ekiteiso kya mutaahi we?
okwitanira [okwítanira] g. Okukoresa obwengye, amaani n'obukoryo, kureeba
 ngu waasinga abandi omu kutunga eki mwena mwaba nimuhayanira. Boona
 bakaba nibaitanira omwishiki.
okwitira1 [okwítira] g. Okutuubya aha bwingi bw'ebimera omu musiri,
 narishi kwiha ebihingwa ebitaine mugasho omu musiri okabitema. Asiibire
 naitira emitumba ye.
okwitira2 [okwítira] g. Okuta omwika omu kirere nari ekishaabo ngu
 kitanuuka kubi. Reeba Abahimakazi, baatandika kwitira ebyanzi.
 okwitiza
okwitirira [okwítirira] g. Okushukyera ebimera omu bunaku bw'ekyanda, nari
 kushukyera omuntu amaizi yaaba naanaaba engaro. Omwana akaza kwitirira
 ebimera, yaashanga byayomire.
 okwitirirwa, okwitiriza, okwitiririra gyer: OKUFUUHIRIRA.
okwitsa [okwîsa] g. 1) Okwitsa eihari: Okureetera omuntu ekyetengo
 ky'okugira eki oine. Bakamwitsa eihari, obu baagurira mukuru we empare.
 2) Okwitsa omwaga: Okureetera omuntu okunyangarara n'okuburwa
 obusingye. Abaana be akabaitsa omwaga, baamutorokaho. 3) Okwitsa
 ekiniga: Okureetera omuntu ekiniga. Akamwitsa ekiniga, yaamwata
 eriisho. 4) Okwitsa ensheko: Okureetera omuntu yaashemererwa, akasheka
 munonga. Akaija asinzire yaamwitsa ensheko. 5) Okwitsa enjara: Okubura
 kuheereza omuntu nari ekitungwa eby'okurya, kikagira enjara. Ku
 baitsirwe enjara, baaza kuhuumura.
okwitsya [okwitsya] g. Okushohoza n'okugaruza orwoya omunda. Yaaza
 kwitsya, yaaremwa. RT: okwikya.
 okwikiza
okwiturura [okwíturura] g. Okugyegyena amate kuruga omu kishaabo, bwanyima
 y'okucunda; kwenda ngu amajuta gatsigare omu kishaabo. Amacunda
 gaayatika barikwiturura. RT: okwiturura.
okwitururuka [okwítururuka] g. Okushononoka kw'ekintu kyona ekiri omu
 muringo gw'amaizi, kwonka kikwatsire. Omwana wa Yohaana atuura
 naitururuka ebihinzi. RT: okwitururuka.
okwituura [okwítuura] g. Okutyaza efuka, yaaba efiire obwogi. Mubanze
 mwituure efuka, mubone kuza kuhinga. koz: KI.
 okwituuza, okwituurira, okwituurwa
okwitwa [okwîtwa] g. RT: okwitwa. 1) Okwitwa eiriho nari enjara:
 Okuhurira oine eiriho nari enjara. Omukazi we akaitwa eiriho, yaanywa
 amaizi g'ebyondo. 2) Okwitwa eihamba nari eirungu: Okuba wenka otaine
 ou orikugamba nawe. Boona bamutsigireho, yaitwa eirungu nawe yaagyenda.
 3) Okwitwa eihari: Okutendeza bandi ekintu kirungi, okenda ngu kibe
 ekyawe. Abandi ku baabagurira engoyi, yaitwa eihari. 4) Okwitwa enda:
 Okwenda kurya buri kintu okenda ngu hatagira ekyakurabaho otakiriire.
 Ogwo mushaija akaitwa enda, naakunda kurya wenka. 5) Okwitwa obukyene:
 Okuburwa eitungo, ebikwato n'ebijwaro omu ka, nari omu magara gaawe.
 Ogu mushana niguza kwitsa omuntu obukyene. 6) Okwitwa obworo nari
 obugara: Okuhurira omu magara otaine maani g'okukora omurimo. Nyowe
 naitwa obugara, ka mbanze mpuumureho. 7) Okwitwa omugombo: Okuhurira
 nooyenda ngu orye eky'okurya nari onywe eky'okunywa. Ningira hati
 omugombo gw'enyama gwaza kutwita. 8) Okwitwa omuhimbo: Okugira
 ekyetengo ky'okwejumba omu bandi omu murimo ogu bariyo nibakora.
 Ekizino ku kyahimbire, naitwa omuhimbo naakyejumbamu. 9) Okwitwa
 ekiniga: Okugira ekiniga. Butoosha ku aitwa ekiniga, arwana.
 10) Okwitwa embabazi: Okugirira ekintu embabazi. Yaamwitirwa embabazi,
 yaamuha eby'okurya. 11) Okwitwa eihamba: Okugira eihamba. koz: NK.
 12) Okwitwa eirungu: Okugura eirungu. Nsiibire nyenka, naitwa eirungu.
 koz: KI.
okwizihirwa [okwizihirwa] g. Okushemererwa. Yaatureeba, yaazihirwa.
okwoboora [okwoboora] g. Okwiha ekishushu nari akahu aha kintu. Yaaba
 naayoboora ekikoijo, kyamushara omunwa.
 okwoboresa, okwoborera, okwoboorwa
okwoga1 [okwôga] g. Okukoresa amaizi, kweihaho enziro aha mubiri. Baaza
 kwoga omu maizi g'omurindi. RT: okwoga.
 okwogyera, okwogyesa
okwoga2 [okwôga] g. RT: okwoga. 1) Okwehakana omuntu. Mwogye sitaani,
 mwikirize Ruhanga. 2) Okuhayo amagara gaawe omu kwohibwa. Kwoga
 amagara.
okwoga3 [okwôga] g. Okuraba omu kintu, kw'ekintu kikashohora.
 Akamuteera eicumu, ryamwogamu.
okwogorora [okwógorora] g. Okumunyunguza ekintu, eki waaba nooyozya. Reeta
 amaizi amarungi, nyogorore empare yangye.
okwogosha [okwógosha] g. Okuzingirira nari kuhotooroza omugoye aha gundi,
 gukarugamu gumwe. Naasiiba naayogosha emiguha, y'okukoma embuzi ze.
 okwogoshera, okwogoshesa, okwogoshwa
okwogyerera [okwógyerera] g. Okuraba omu mihanda mingi, nari omu
 kishaka kingi kikwataine. Tukashanga enjoka, obu twayogyerera omu
 kishaka.
 okwogyereza
okwoha [okwoha] g. RT: okwoha. 1) Okutsindika ekintu namunonga omu
 kiina nari aharikushuuma, reero kikagwa. Omwana yaayoha mutaahi we, omu
 iziba. 2) Okubeihabeiha omuntu okamuta omu kabi, akakora eki
 atashemereire kukora. Akamwoha, yaamureetera oburemeezi.
 okwohana, okwohwa, okwohera, okwohesa, okwohibwa
okwohera [okwohera] g. Okutandika kumera obwoya. Eishokye ryawe,
 ryatandika kwohera.
okwohereza [okwohereza] g. Okutuma omuntu omu mwanya nanka. Naayohereza
 omushaija, omumpeere sente zangye. RT: okwohereza.
 okwoherereza, okwoherezibwa
okwohoka [okwohoka] g. 1) Okushandaara kw'ekintu ekihagire nari
 ekiijwire munonga, nainga ebintu kuhimintuka bikagwa ahansi. Omutwaro
 gw'oburo gwayohoka, gwagwa ahansi. 2) Okugambira eryo. Omwana we naafa
 kwohoka.
 okwohokyera, okwohokibwa, okwohokyesa
okwohoora [okwohoora] g. 1) Okuhinga entabire eyorobi. Baaza kwohoora
 ah'okuhinga ebicoori. 2) Okuboneza omusiri gw'okuhingamu oburo. Yaaza
 kwohera, ah'okuhinga oburo.
 okwohooza, okwohoorera
Okwokubanza [Okwókubanza] z. reb: BIRUURU
okwokyera [okwokyeera] g. Okwotsya embagara, orumbungu nari ebinyaatsi
 omu musiri. Yaasiiba naayokyera ebinyaatsi bye omu kiteme.
 okwokyerera
okwoma [okwôma] g. Okuhuubwamu amaizi, obubisi nainga okukarangatana
 kw'ekintu. Akaanika oburo, bwayoma. RT: okwoma. fum: Otoomize, tahwa
 ikaranga.
 okwomesa, okwomera, okwomibwa, okwomangatana, okwomya, okwomooka
okwomankana [okwómankana] g. Okuhweramu kimwe amaizi nari okugira
 eiriho ringi munonga. Omwana arwaire ekiirukano, yaayomankana.
okwombeka [okwómbeka] g. RT: okwombeka. 1) Okukora enju y'okutaahamu nari
 kubiikamu ebintu. Ayombekire enju mpango. 2) Okwombeka amaka: Okutuura
 hamwe kw'omushaija n'omukazi omu bushwere. Akamutorora, baaza kwombeka
 amaka. fum: Abayomba nibatiganda, tibombeka hamwe.
 okwombekyera, okwombekyesa, okwombekwa
okwombera [okwómbera] g. Okukuura omwata omu musiri. Yaaza kwombera
 oburo. RT: okwombera.
 okwomberera, okwomberwa, okwombeza
okwomerana [okwómerana] g. Okwoma munonga. Ebireere bokoomerana, nibikoma
 nibigutuka. gyer: OKWOMANKANA.
okwomerwa [okwómerwa] g. Okuhwa nari okuburwa ebigambo by'okugamba,
 ahabw'okutangaara. Baamugira ngu aibire ente ya ishezaara, yaayomerwa.
okwomesereza1 [okwómesereza] g. Okutarika ekintu aha muriro nari aha
 mushana ngu kyome. Omukaikuru akaba akunda kwomesereza oburo.
okwomesereza2 [okwómesereza] g. Okworeka obwamushinja orikuhamisiriza
 ngu omuntu ari omu nshobi nainga ngu niwe akozire eki orikufa nawe.
 Yaayomesereza ngu niwe aibire sente za ishe.
okwomoora [okwómoora] g. Okuta omubazi aha buhuta, kubuzibira kugaga.
 Ekironda kye kuri batarakyomoire, kuri kitakakiraga.
 okwomoorwa, okwomooresa
okwona [okwôna] g. Ebinyamaishwa okurya emisiri. Ente zaaza kwona,
 irooko ozitangye. RT: okwona.
 okwonera, okwonwa, okwonesa, okwoneseza
okwondoora1 [okwóndoora] g. Okwozya ekyanzi kisya omurundi
 gw'okubanza, nookoresa amate nari amaizi. Baayondoora eby'okurya
 bigagire, baabirya.
okwondoora2 [okwóndoora] g. Okukoresa ekyanzi kisya reero okakyozya
 omurundi gw'okubanza n'amate nari amaizi. Twondoore ekyanzi n'amaizi
 garikwotsya.
okwonesa [okwónesa] g. 1) Ebitungwa kukutorokaho bikarya emisiri
 y'abandi. N'oha owaayonesize ebihimba? 2) Okutwara ebitungwa omu misiri
 y'abandi okigyendereire, bikagirya.
 okwonesesa, okwonesibwa
okwongoboka [okwongoboka] g. Okusya kw'ekintu kikoonooka. Akootsya
 ekitakuri omu kikuku, kyayongoboka.
 okwongobokyera, okwongobokyesa
okwongonzya [okwongonzya] g. Okubeihabeiha omuntu, okamugumaho ngu
 aikirize eki orikwenda. Akongonzya omwana, yaamugambira byona.
okwongota [okwongota] g. Okutsya munonga kw'ekintu kikacweka eiju rya
 kashenda, otarikubaasa kumanya oku kyaba nikishusha kitakahiire.
 Yaayotsya ebitakuri, byayongota.
 okwongotera, okwongotesa, okwongotoka
okwongyera [okwongyera] g. Okuha omuntu ebindi bintu ebi waaba
 waamuhaireho. Nyongyera eby'okurya, ti naahaaga. RT: okwongera.
 okwongyerwa
okwonjobora [okwonjobora] g. Okujuma omuntu otamutsigire kitiinisa
 kyona. Akonjobora ishe, yaatoroka.
 okwonjoborera, okwonjoborwa, okwonjoboresa gyer: OKUHERA.
okwonka [okwônka] g. Okunyuunyuuta amashereka nari amate kuruga omu
 mabeere. Omukazi yaataaha kwontsya omwana we. RT: kwonka. fum: Kitanga
 eyontsya egarami.
 kwontsya
okwonkyereza [okwónkyereza] g. Okukwatira omwana gw'ente nari gw'embuzi
 omu mabeere ga nyinagwo, ngu gwonkye. Baabanza kwonkyereza encwamutwe.
okwonooka [okwonooka] g. 1) Ekintu nk'ebitakuri nari emondi kusya munonga
 bikasyonoka. Omuriro gwakyotsya, kyayonooka. 2) Okushushuka kw'omubiri,
 nk'omuntu yaayetera ahansi. Yaayeteera ahansi yaayonooka enkokora.
 okwonookyera
okworeka [okwóreka] g. RT: okworeka. 1) Okushonga orukumu aha kintu ngu
 ondiijo akireebe. Akamworeka ahi baabaire barikushomera. 2) Okuha
 enshonga kwenda ngu ondiijo akwetegyereze. 3) Okuhabura ondiijo oku
 ekintu kirikukorwa.
 okworekwa, okworekyera, okworekyereza, okworekyesa
okworekana [okwórekana] g. Okureebana kw'ebintu bibiri ebishungaine.
 Orutookye rwe nirworekana n'orwa mweneishe.
okworekyerera [okwórekyerera] g. Okuhabura ondiijo oku ekintu
 kirikukorwa. Yaaborekyerera nk'oku baraakore.
 okworekyerereza
okworoba [okwóroba] g. RT: okworoba. 1) Okufootooka nari okutaguma
 kw'ekintu. Baaba nibahinga ekishaka kyorobi. 2) Okutwaza gye nari
 okurahuka kuhinduka omu mutima. Omwana we ku yaahikire, yaayorobera
 nyina. fum: Owaahinga ahoorobi, nawe ainuka.
 okworobya, okworobera, okworobeza
okworooma [okworooma] g. Okuhirima okagwa ahansi. Omusinzi yaayorooma
 ahansi, yaahendeka okuguru.
 okworoomera, okworoomesa
okworora [okwórora] g. RT: okworora. 1) Okureeberera omwana omu kukura
 kwe, kwenda ngu ahindukye omuntu muzima. Abaana be akaboorora kurungi.
 2) Okureeberera ebitungwa nari ebihingwa kwenda ngu bibe birungi.
 okworoza, okwororera, okwororwa gyer: OKUKUZA.
okwosha [okwôsha] g. Okubura kuza ahu orikwetengwa. Eriizooba naayosha
 aha murimo. RT: okwosa. fum: Ogwayosha gugira empoza.
 okwoshesa, okwoshera
okwosya [okwosya] g. Okubeihabeiha omuntu okamukoresa ebitahikire, ebi
 yaaba atashemereire kukora. Akaboosya, yaabatwara kwiba. RT: okwohya.
 okwosyosya
okwota [okwôta] g. RT: okwota. 1) Okweyanikiriza aha muriro nari aha
 mushana. Ogwo mushaija naakunda kwota omuriro munonga. 2) Okushutama
 nimureebana aha maisho, nari nooreeba ekintu. Ebintu bye akasiiba
 abyoteire omu katare bitaine baguzi. fum: Okwota omufu tikwo kuragwa.
 okwotera, okwotwa, okwotera, okwotesa
okwotera [okwótera] g. Okuhemberera ebintu nk'ebijwaro n'ebindi, kwenda
 ngu binuuke kurungi. Tandika kwotera ebyanzi.
 okwoterera, okwotereza, okwoterwa
okwotsya [okwotsya] g. RT: okwokya. 1) Okuta ekintu omu muriro nari aha
 muriro. Yaayotsya enyama. 2) Okutagata kw'ekintu. Eby'okurya ebyo
 nibyotsya, rindaho bibanze byahora. 3) Okuta orupapura ruriho
 ebihandiiko aha kyoma kwihamu orundi rupapura rurikurushusha.
 Nyokyezamu empapura itaano. fum: Omujumbi gutakyeire, gurugwamu
 "ninkwotsya".
okwoya [okwoya] g. RT: okwoya. 1) Okuhaahaana nari kwanga ekintu. Ogwo
 mukazi naayoyana na muka iba. 2) Okugomba ekintu waaba orwaire, nari
 omukazi yaaba aine enda. Omukazi we ku arikugira enda, ayoya ebitookye
 byokize.
okwozya [okwôzya] g. Okuta ekintu omu maizi, okakiihaho enziro.
 Yaasiiba naayozya emyenda ye. RT: okwogya.
 okwozyamu, okwogyesa, okwogyeza
okwozyamu1 [okwózyamu] g. Okwiha ekintu omu kindi, ekirikukishusha.
 Ebishushani bye baabyozamu ebindi.
okwozyamu2 [okwózyamu] g. Okugaya. Bakamwozyamu amaisho, baamureka
 yaashutama aheeru.
okwozyamu3 [okwózyamu] g. Okurabya ekintu omu kindi. Yaamucumita ekiso
 yaakimwozyamu.
omu1 [omu] b. RT: omu. 1) Ekigambo ekikoresibwa kworeka omwanya ogu ekintu
 kirimu. Orwiko orute omu nyungu. Omu harimu ki? Omu mwina tureebiremu
 enjoka. Eiziina ryawe turireebire omu kitabo ky'ekanisa. 2) Ekigambo
 ekyoreka obunaku obu ekintu kikorerwamu. Bakaija omu itumbi. Oryaija
 omu Kwamukaaga nikuhwa. Nooza ryari omu katare?
omu2 [omu] s. Ekigambo ekisigara omu iziina ry'ekintu ekitagambirwe. Omu
 harimu ki? RT: omu.
omuba [omuba] z. reb: ORUBA RT: ekiba. bg: [emiba].
omubaagi [omubáàgi] z. Omuntu orikubaaga enyamaishwa. Eriizooba omubaagi
 n'oha? RT: omubaagi. gyer: KUBAAGA. bg: [ababaagi].
omubaago [omubáàgo] z. Enyama eheebwa omubaagi nk'empeera nari akasiimo
 ke. Obu twaheza kubaaga, mbwenu nu mutuhe omubaago tutaahe. km:
 embaago. bg: [emibaago].
omubabo [omubábo] z. bg: [emibabo]. 1) Eibara eri bata aha nkyeka obwo
 nibaribaba n'omuriro. 2) Omuranga ogu omubaizi w'ekyanzi ata enyima
 arikukyehinguririza rwagati, gurikworeka ekicweka ekya ifo
 n'eky'eruguru.
omubagano [omubagano] z. Ekintu eki waatunga kuruga omu bintu ebi
 waabagana n'abandi. reb: OMUGABO bg: [omubagano].
omubaizi [omubaizi] z. Omuntu okora ogw'okubaija ebintu nk'emeeza,
 entebe, ebitanda, n'ebindi nk'ebyo. Omubaizi ogwo n'omurimanganyi. RT:
 omubaizi. km: omubeizi. bg: [ababaizi].
omubakiro [omubákiro] z. Ekinuuko ky'eby'okurya bibakiire. Eby'okurya ebi
 ka byanuuka omubakiro.
omubambaazi [omubambaazi] b. Omushazi nari omugwairaro. Ogu mushaija
 n'omubambaazi. bg: [ababambaazi].
omubambago [omubambago] z. Eigaro ry'embibo eri waayongyera aha kintu eki
 waaba noozitamu, ngu kiijure gye. bg: [emibambago].
omubambariko [omubambariko] z. Omuze gw'okwetaasya omu murimo gutari
 gwawe, nari ogu otainemu kakwate, obwo otarikugubaasa. Onyiheho
 omubambariko n'oha, owaakugira ngu ozeyo? bg: [emibambariko].
omubambi [omubambi] z. Omuntu orikukora omurimo gw'okubamba empu. bg:
 [ababambi].
omubanda1 [omubânda] z. RT: omubanda. bg: [emibanda]. 1) Ekintu kiri
 nk'omukuri, eki barikuhuuhamu kikareeta eiraka rirungi. Abeeshongozi ku
 baateire omubanda abantu boona baashemererwa. 2) Orushekye ruhango.
 Nkashanga amaarwa naaganyweisa omubanda ngu n'ekishekye. 3) Eiraka
 rirungi ririkujumeera. Omwishiki aine eiraka ry'omubanda, ku
 arikurikoramu abantu boona bagurukyeera. gyer: OMUKURI.
omubanda2 [omubânda] z. bg: [emibanda]. 1) Ekintu kisya namunonga nka
 motoka. Aguzire omubanda gw'emotoka. 2) Orushekye ruhango rw'okunyweisa
 amaarwa.
omubanda3 [omubânda] y. Ebintu bingi bihikaine, kandi byeshanzire ahansi.
 Ku tubaire nitwija twareeba enkungu yoona eriho omubanda gw'obutuzi;
 twabwinamira, twabwiha. bg: [emibanda].
omubandagizi [omubandagizi] z. Omuntu orikugyendera eryo, naatomera
 ebintu n'abantu nk'otari kuhweza. Waaba omubandagizi nk'empumi? bg:
 [ababandagizi].
omubandikye [omubandikye] y. Emboga zirikwiragura, nk'ekijamba,
 omuriri, doodo, n'ebindi ezirikutungikwa (kugyerekwa) aha mboga ezindi
 nk'ebihimba n'amashaza. Oburo twaburiisa ekijamba ky'omubandikye.
omubando [omubando] z. reb: OMURIMIZO bg: [emibando].
omubangi [omubangi] z. Omuntu okora omurimo gw'okubanga amaino g'abantu.
 Maawe obu omureeba, aba omubangi. bg: [ababangi].
omubangizi [omubangizi] y. Omuntu oine embabazi orikukunda kusaasira
 bagyenzi be akabahwera omu buremeezi. Ogu mushaija n'omubangizi
 w'abaingi. bg: [ababangizi].
omubarama [omubárama] z. Akati k'empimbi yaako erikutukura n'amababi
 garikuterera; empimbi yaako egororokire, n'amababi gaako bagira ngu
 nigakora nk'omubazi gurikutamba orukororo; waagafutana. Omubarama nigwo
 gwamutambiire. bg: [emibarama].
omubaro [omubaro] z. Obwingi nari obukye bw'ebintu. RT: omubaro. bg:
 [emibaro].
omubazi1 [omubázi] z. Ekintu kyona ekirikutambira omuntu endwara.
 Baamuha omubazi gw'okwirukana yaatanaka. RT: omubazi. bg: [emibazi].
omubazi2 [omubázi] z. Omuntu ou omwoga gwe guri okubara ebitabo. Omubazi
 w'ebitabo yaija batamweteekateekire.. RT: omubazi. bg: [emibazi].
omubaziiro [omubaziiro] z. Ahantu ahateerainwe n'ehuuzi omu kijwaro.
 Empare ye yaacwekyera omu mubaziiro. bg: [emibaziiro].
omubaziizi [omubaziizi] z. Omuntu obaziira emyenda aha kiharaani.
 Omubaziizi ogwo n'omunyagi. RT: omubaziizi. bg: [ababaziizi].
omube [omube] z. Omwika ogureetwa omu kanwa niguruga omu nda,
 gukakora eiraka gwaba nigushohora. Obumwe gunuuka, omuntu yaaba arwaire
 empihi, kandi obundi ti gunuuka. Yaatura omube boona baashohora.
omubembe [omubêmbe] z. Omuntu orwaire ebibembe. Omukazi we akaba
 omubembe. bg: [ababembe].
omubengyeya [omubengyeya] z. Ekintu kisya munonga,
 ekitakakoresiibweho. Omwana baamuha omubengyeya gw'enkaito. bg:
 [emibengyeya].
omuberooshi [omuberooshi] z. Omuti gw'amataagi gajanjamukire,
 n'amababi mahango, n'empimbi y'ekishushu kikye. bg: [emiberooshi].
omubeya [omubeya] z. Ekicoori kito, kitakagumire. Baateeka emibeya
 y'ebicoori. bg: [emibeya].
omubibi [omubíbi] z. Omuntu orikubiba embibo nk'oburo, omugusha,
 n'ebindi. Ababibi baabura oburo, yaabureta. gyer: OKUBIBA. bg:
 [ababibi].
omubiiki [omubíìki] z. Omuntu orikukora omurimo gw'okubiika esente nari
 ebintu by'abantu abeeteeraine nainga eby'ekitongore. Omubiiki
 bamubingire aha murimo. bg: [ababiiki].
omubimba eifuro [omubimba eifuro] z. Ekishaka eki bafuuta amababi gaakyo
 gakareeta eifuro ringi munonga. Maama yantuma omubimba eifuro, naareeta
 ogutari gwo. bg: [emibimba eifuro].
omubimbiri [omubímbiri] z. Ekimera ekishangwa omu bisharara
 ekirikushushana n'omugugu, kwonka kyo kyorobi; kiine amababi maraingwa
 kandi nibakirukamu ebirago. Yaacwa omubimbiri, kuba nigwo yaarukisa.
 bg: [emibimbiri].
omubimbiro [omubimbiro] z. reb: OMURIMIZO bg: [emibimbiro].
omubindi [omubîndi] z. Enyungu mpango, eri haihi kwingana n'entango. Ta
 amaarwa omu mubindi, reero oreetere aga mafura. km: orubindi. bg:
 [emibindi].
omubindo [omubindo] z. Omwenda ogu abakazi baabaire beezingirira aha
 bicweka by'enshoni, reero ahandi bakagyenda entumbure. Mukaaka
 tukashanga akiine omubindo. bg: [emibindo].
omubire [omubire] z. Obushera obu baamara kushukamu omushemburo, omu
 kwenga omuramba. Omubire gwe, baagwata. koz: KI.
omubiri [omubiri] z. Enyama zoona hamwe, n'amagufa ebirikukora omuntu
 nari enyamaishwa. RT: omubiri. bg: [emibiri].
omubiriizi [omubiriizi] z. Ekishaka kirikushaariira, eki amababi gaakyo
 gaajungwa, gakarugamu eifuro. Nikigambwa ngu omurwaire w'omushwija
 yaagunywa, naakira. RT: omubiriizi. bg: [emibiriizi].
omubiriti [omubiriti] z. Orubaaho rukye ruraingwa, orwine enshonda ina
 zirikwingana, oru bakoresa omu kuhanikira amaju, hamwe n'okukoramu
 ebintu nk'entebe, emeeza n'ebindi nk'ebyo. Eriigyenda, emibiriti
 terikugurwa; emihendo yaayo eri ahaiguru. bg: [emibiriti].
omubisha [omubísha] z. Omuzigu otarikwendeza bandi magara. Ogwo mushaija
 n'omubisha. bg: [ababisha].
omubisi1 [omubísi] g. Eshande ei baakamuura omu bijuma nari omu
 bitookye, etarimu mugusha. Baanywa omubisi baasinda. koz: KI. gyer:
 ENSHANDE. bg: [omubisi].
omubisi2 [omubísi] y. Omuntu otagunjukire. bg: [ababisi].
omubobo [omubobo] z. Ekishaka ekimera omu myegyego y'ebisharara, ekiine
 ebishushu by'amahwa, ebirikurugamu emigoye. bg: [emibobo].
omuboha [omuboha] z. Endwara ereetera omuntu kuzingazingama emikono
 n'amaguru. Akarwara omuboha, yaazingazingwa. bg: [omuboha].
omubohwa [omubóhwa] z. Omuntu ori omu kihome. reb: OMUSIBE bg:
 [ababohwa].
omubombo [omubombo] z. reb: EKIBOMBO bg: [emibombo].
omubonano [omubonano] z. 1) Enaama. 2) Ekintu eki bakora bwesherekye. Bo
 bakareebana omu mubonano, tituramanyire bi baagambire.
omubonetsya [omubónetsya] z. Omwana muto orikugyenda n'omugabe,
 nk'omuhwezi we. Akatabani akakuru n'omubonetsya w'omugabe. koz: orurimi
 rw'ekikaari. bg: [ababonetsya].
omubongoya [omubongóya] z. Omwishiki nari omwojo okwatsa omugabe nainga
 ab'eka ye amate n'eby'okurya ebyetwa omutoozo. bg: [ababongoya].
omubotse [omubotse] z. reb: OMUCUREEZI bg: [omubotse].
omubu [omúbu] z. Akakooko kakye karikunyuuyuuta eshagama omu bantu,
 kandi akarikubuzya oburwaire bw'omushwija. Abaana barwaire munonga
 omushwija ahabw'emibu kuba mingi. bg: [emibu].
omububuuru [omububuuru] z. Akazimba kakye karikuhurura, akarikuza aha
 mubiri gw'omuntu okukira munonga ahamaisho. Arwaire omububuuru
 ahamaisho. bg: [emibubuuru].
omubumba [omubûmba] z. Eby'okurya biteekirwe bikatsya; bikanyigwa hamwe,
 reero bikakwatana. Baamuteekyera omubumba murungi. Ekitookye kya mbwa-
 ziruma, kigira omubumba murungi. gyer: OMUNYIGYE. bg: [emibumba].
omubumbi [omubûmbi] z. Omuntu obumba (nari onogoora) ebintu nk'enyungu,
 engyemeko, n'ebindi nk'ebyo. Mukaaka akaba ari omubumbi rurangaanwa.
 reb: OMUNOGOOZI bg: [ababumbi].
omubunduuro [omubunduuro] z. Ekyoma eki bookyesa ente, yaaba erwaire.
 Mpa omubunduuro nyotsye ente egi. bg: [emibunduuro].
omubungi [omubungi] z. Omuntu ou omurimo gwe guba okukwatanisa amagufa
 agahendekire, arikukoresa emibazi y'ebishaka. Omubungi n'oha omwanyu?
 RT: omuyungi. bg: [ababungi].
omubura [omubura] z. Endwara erikwetwa omushohokye. [ebik: Ahabw'abantu
 kutiina kugamba endwara egi ahabw'obubi bwayo bw'okwihamu enda.]
omuburara [omuburara] z. Endwara erikukwata omukazi yaaba aine enda,
 reero akaguma naareeta eshagama omu bukazi bwe. Arwaire omuburara.
omubuza [omubuza] z. Ekishaka kirikunuuka kubi eki babingisa empazi
 ahabw'okunuuka kwakyo. Yaareeta omubuza omu nju, empazi zaagyenda. bg:
 [emibuza].
omubuzigye [omubuzigye] z. Ekiti ky'empimbi erikwenda kutukura n'amababi
 garikwenda kushusha aga burikooti; nikikira kumera omu bibungo.
 Yaahenda omubuzigye, yaija nagwo. bg: [emibuzigye].
omubwera [omubwera] z. Ekiti kirukumera n'empimbi nyingi zirikusibuka
 aha kitsintsi kimwe, kandi kiine amahwa maraingwa gatashongoize.
 Omubwera nigwo gwamucumita. bg: [emibwera].
omubyamo [omubyâmo] z. Endwara y'ente n'enyamaishwa ezindi, erikurahuka
 kujanjaara ahonaaho, kandi neeziita munonga omu kaanya kakye. Ente ze
 zoona, zikaitwa omubyamo.
omubyare [omubyâre] bg: [emibyare]. z. Emitumba mito ebyairwe juba.
 Emitumba yangye ekiri emibyare.
omuca [omuca] z. Enyonyi nkye aha mpungu erikurya enyama, kandi eine
 obwira bwingi kukira aha mpungu. Omuca gwatwara enkoko ye. koz: KI. bg:
 [emica].
omucaani [omucaani] z. Omuntu okorera eby'okurya byonka, atarikutunga
 mpeera. bg: [abacaani].
omucanga [omucanga] z. Omusheenyi gurimu otubaare tukye munonga, ogu
 barikukoresa omu kwombeka. Baaronda omucanga gwabura.
omuceceero [omucecééro] z. Omucwe gw'okwimuka kare okaza kuhinga,
 okarahuka kwinuka. bg: [omuceceero].
omucecezi [omucécezi] z. Omuntu ogyenda nyekiro ajwaire busha nari
 ajwaire amashansha, arikuziniirira aha maka g'abantu baaba babyami,
 n'aha bituuro; n'ekigyenderwa ky'okubaroga nari kugira ngu bahikweho
 ebihikiirizi n'omunyangararo gwa buri muringo. Omucecezi baamukwata,
 baamuhembaho omuriro. bg: [abacecezi].
omuceebeeko [omuceebeeko] z. Omuze gw'okuremera aha muntu waaba oine
 eki orikumwendaho, akakubinga okanga, oti: "nookimpa". Akuzire n'omuze
 gwe gw'omuceebeeko.
omucereenyo [omucéreenyo] z. Orusaano rurikutukura, orushweka ekyoma
 kyaba kiraire aheeru omu murombe. Omuhoro gwe guriho omucereenyo.
omuceru [omuceru] z. Oruhenda nari ekibandiro kikye ky'omuntu.
 Bakakuratira omuceru baamubona. bg: [emiceru].
omuconco [omucónco] z. Akakooko kaine amaguru mukaaga, n'amapapa
 nk'ag'entondo; kaine omutwe muraingwa gushongoize kandi nikakira
 kutuura omu binyaatsi. Bakamutuma entondo yaakwata omuconco. bg:
 [emiconco].
omucondoozi [omucondoozi] z. Omuntu orikucondooza. Omucondoozi yaaruga
 aha arikuturonda. bg: [abacondoozi].
omucoobooro [omucoobooro] z. Ebigambo ebi omuntu agambira omu
 birenzyo, haza ou yaagambira akarahuka kwetegyereza amakuru gaabyo.
 Omugurusi waabo, naamanya emicoobooro mingi. bg: [emicoobooro].
omucooboozi [omucooboozi] z. Omuntu okira kugambira omu micoobooro.
 Ishento n'omucooboozi murungi. bg: [abacooboozi].
omucoocoozi [omucóócoozi] z. Omwe aha bahiigi abagyenda nibateera
 ebishaka, ahabw'okwenda ngu bakajumbura enyamaishwa ezeesherekiremu.
 Rwatangabo, niwe aba omucoocoozi waitu kutuba nituza kuhiiga. bg:
 [abacoocoozi].
omucookwa [omucookwa] z. Omuntu otoorainwe kuruga omu bantu abandi
 baingi, kukora omurimo nanka. bg: [abacookwa].
omucu [omucu] z. Omuti gwa sabuuni. Yaatuha omucu gwa sabuuni. bg:
 [emicu].
omucucuru [omucucuru] z. Omwagazi muto gw'embuzi nari entaama, ogusisire
 kandi ogurikureebeka gye. bg: [emicucuru].
omucuhezi [omucuhezi] y. Omuntu w'omusheki nari w'omuhwanshoni,
 orikukunda kuhemura abantu omu bandi. Bamuturaki obu omureeba aba
 omucuhezi. bg: [abacuhezi].
omucukunyo [omucukunyo] y. Oburo obu barikugyesha butakakuzire. Omu bunaku
 bw'enjara, abantu bakira kugyesha oburo bukiri omucukunyo. bg:
 [omucukunyo].
omucukuzi [omucukuzi] z. Omuntu ou omurimo gwe guba ogw'okukora omu
 kinombe, arikutimba amabaare g'obuguzi. Ogu mushaija obu omureeba; aba
 omucukuzi w'efeeza. bg: [abacukuzi].
omucumbatiriro [omucumbatiriro] z. Omuze gw'okuza ow'omuntu buri kaanya
 ahabwawe nari ahabwe. Omucumbatiriro gwe ka gwatuganzya. bg:
 [emicumbatiriro].
omucunda [omucunda] z. Omugyemuzi w'amate orikugabunzya omu maka, nari
 kugatwara aha itundiro ryago. Omwana we akamuhindura omucunda,
 takishoma. bg: [abacunda].
omucundeezi [omucundeezi] z. Akashaka karikumera omu ishwa kagumire
 eikuura, aku bakoresa nk'ekyeyerezo nari emitoozo y'okweza amaino.
 Omucundeezo gurugamu ebyeyerezo birungi. bg: [emicundeezi].
omucungiro1 [omucúngiro] z. Eitaka ringi rirunzirwe hamwe, kuzibira
 amaizi n'ebindi bintu kurabaho. Yaasheenya omucungiro gwe. bg:
 [emimucungiro].
omucungiro2 [omucúngiro] z. Amaarwa gu baagyegyena omu bikanja by'omu
 bwato, obu baacungika bwanyima y'okutaha. Mumuhe ag'omucungiro abe nigo
 yaanywa.
omucunguzi [omucúnguzi] z. Omuntu ohayo empongana, kubaasisa embohe nari
 ondiijo oine oburemeezi kurekurwa. Omucunguzi waabo, bakamugabira
 embuzi. bg: [abacunguzi].
omucungwa [omucúngwa] z. bg: [emicungwa]. 1) Omuti ogurikwana ebijuma
 by'erangi ya kinekye byaba bihiisize. 2) Ebijuma ebirikwana aha muti
 gw'omucungwa. Tuhe aha micungwa yaawe.
omucungwe [omucungwe] z. Emwe aha nyomyo ezikwaitse ekitara, nari ekihumi
 kihango. Gumwe aha micungwe y'ekitara, gujunzire. bg: [emicungwe].
omucunizi [omucunizi] z. Omuntu oshaakiirira omukazi w'enda ngu etaihwamu
 endwara nk'omushohokye, kandi ngu n'omwana we atafa akiri muto
 ahabw'endwara ezo. Ogu mukazi n'omucunizi w'eka yangye. bg:
 [abacunizi].
omucunju [omucunju] z. Ekibandiro ekitsigara omu mwanya ahu obwato
 bwaraba baaba nibabukurura. bg: [emicunju].
omucura [omucura] y. reb: ENCURAZAARA km: encurazaara. bg: [abacura].
omucuraguzi [omucuraguzi] z. Omucecezi. bg: [abacuraguzi].
omucureezi [omucúreezi] y. Omuntu otaine rwanju nari kuteganisa narishi
 omwana atarikukira kweriza munonga. Ogwo mwana waawe n'omucureezi. reb:
 OMUBOTSE bg: [abacureezi].
omucurikye [omucurikye] z. Amaarwa nari obushera bwosireho. Mumbikire
 omucurikye. bg: [omucurikye].
omucuucu [omucuucu] z. Eitaka ryomire eriribatirirwe rikahinduka esaano.
 Yaatushuka omucuucu, naakondoora. RT: ecuucu.
omucuuko [omucúùko] y. Obwana bw'amagara makye munonga. Aine obwana
 bw'omucuuko. bg: [omucuuko].
omucuuzi [omucúùzi] z. Amaizi g'emboga namunonga enyama. Baabaha
 omucuuzi gwonka. RT: omucuuzi.
omucwamba [omucwûmba] z. Ekinyaatsi kirikuranda, ekikira kumera aha masha
 g'ente, okukira munonga omu rugo. Yaaba ayegwire enyungu, omucwamba
 gwamutegura yaagwa nayo; yaayatika. koz: KI. RT: orucwamba. km:
 orucwamba. bg: [emicwamba].
Omucwanga [omucwanga] z. Omukristo ou ediini ye erikwikiririza omu
 kushaba aha izooba ry'orwa mukaaga. bg: [Abacwanga].
omucwa-ngondo [omucwa-ngondo] z. bg: [omucwa-ngondo]. 1) Omuntu ou
 baabaire bataho enkojo z'amakune aha mubiri. 2) Omuntu orikweboneza
 munonga ngu anyirire nari areebekye gye. koz: amakuru ag'omuguutuuro.
omucwanzya [omucwânzya] z. Omuntu omuryangatanisa, orikubeihabeiha abandi
 akabanyagaho ebyabo omu magyezi. bg: [abacwanzya].
omucwekye [omucwêkye] z. reb: ENCWEKYE km: encwekye. bg: [abacwekye].
omucwijuro1 [omucwíjuro] z. Oburo obucwire amabaare; obushungwirwe.
 Omucwijuro gwe bagwibire baamusigira omweziga gwonka.
omucwijuro2 [omucwijuro] z. Omwenda nari ekindi kintu eki barikunyaga
 aha muntu ou baita. Twashangaho omucwijuro, twamanya ngu baamwita. bg:
 [emicwijuro].
omudaari [omudáàri] z. RT: omudaari. bg: [emidaari]. 1) Ekyoma
 kirikumurinkana ekijwekwa omuntu owaakora gye omu mizaano nari omu
 kindi kintu. Omwiruki owaabaire ow'okubanza omu mpaka, bakamuha
 omudaari gwa zaabu. 2) Omusharaba mukye ogujwarwa omu maraka. Abaana be
 boona, akabaha omudaari.
omudarasiini [omudarasiini] z. Omuti ogu baihaho ebishushu bakabita
 omuri kyayi nari omu mboga, kureetamu omugaju. Ninkunda kyayi erimu
 omudarasiini. bg: [emidarasiini].
omudarizo [omudarizo] z. Akenda kakye karaingwa, aku barikubaziirira aha
 mukugiro gw'emyenda y'abakazi. Bakamugurira omudarizo gwa mutare. RT:
 omudalizo. bg: [emidarizo].
omudidi [omudidi] y. Ebintu bingi munonga, nka sente. Yaamutwarira
 omudidi gwa sente.
omududu [omudúdu] z. reb: OMUNYONGORORWA bg: [emidudu].
omudumo [omudúmo] z. RT: omudumo. bg: [emidumo]. 1) Enshekye z'ekyoma
 mpangoho, ezikoresibwa kutwara amaizi. 2) Orushekye rw'omugano,
 orurikushohoza amaizi. Twaza kutaha amaizi aha mudumo. 3) Orushekye
 rw'ekyoma oru bata aha munwa gw'embundu, kurabwamu amasasi.
 4) Orushekye orushohoza omwika omu biiruka nari omu ikorero. Omudumo
 gw'emotoka gwatikire.
omufaakazi [omufáákazi] z. Omukazi ofeereirwe iba kandi otaine mushaija.
 Omufaakazi afiire nyomwebazyo. RT: omufaakati. km: efaakazi. fum:
 Omufaakazi tagaya mboro. bg: [enfaakazi].
omufariso [omufáriso] z. Ekyeyariro kikozirwe omu bintu byorobi
 birikwimatuuka nari birikufoobagana. Omufariso gwabo gukuzire. RT:
 omufariso. km: omufarisi. bg: [emifariso].
omufooka [omufooka] z. reb: NYARWEFOORA bg: [emifooka].
omufu1 [omúfu] z. Omutumbi. Omufu waabo, baamuziika enjura neegwa. RT:
 omufu. bg: [abafu].
omufu2 [omúfu] z. Omuntu orikukora ebitahikire ahabw'obushema. koz:
 jum. bg: [abafu].
omufu w'eihamba [omúfu w'éíhamba] z. Akakooko karikushushana n'empazi
 karikwiragura; kaine akabunu kahango, nikanuuka kubi. Omufu w'eihamba
 yaanuuka. bg: [omufu w'eihamba].
omufukaani [omufukaani] z. Omuntu orikukwatana n'ondiijo, agyendereire
 kumwikarira ahansi. Obu yaabaire naakiriisa, akaba ari omufukaani
 murungi. bg: [abafukaani].
omufuko [omufuko] z. Endyanga y'okubiika ebintu, nk'empiiha. Nyoreka
 omufuko gw'empiiha ze. bg: [emifuko].
omufumba eigyesha [omufumba eigyesha] z. reb: OMUFUMBAGIZI bg:
 [emifumba eigyesha].
omufumbagizi [omufumbagizi] z. Ekimera kirikutsibukaho obuti bwingi aha
 kitsintsi kimwe, kirikushushana n'omuka; kirikunuriira. Nikigambwa kuba
 nikitamba enfumbi. reb: OMUFUMBA-EIGYESHA bg: [emifumbagizi].
omufumu [omufúmu] z. RT: omufumu. bg: [abafumu]. 1) Omuntu
 orikuragurira abandi baaba barwaire, nari baine oburemeezi. Omufumu
 nkamushanga omu ndaaro ye naateera oburengo. 2) Omuntu orikugamba
 ebirikwija kubaho omu bunaku bw'omumaisho. Amafa g'omushaija ogwo,
 omufumu akaba yaagagambire ngu nigaza kubaho. gyer: OMURANGI. fum:
 Omufumu oine omugisha aragurira oine bugingo. Nyineeka ku aburwa
 obwengye, omufumu aragurira busha.
omufundi [omufúndi] z. Omuntu orikukora omurimo, nk'ogw'okwombeka,
 okubaija, okubaziira emyenda, nari enkaito. Omufundi akaija
 akyerereirwe, tiyaamara mirimo ye. RT: omufundi. bg: [abafundi].
omufundikizo [omufúndikizo] z. Ekintu ekiteebwa aha munwa gw'ekintu
 ekyashami kuzibira ebirimu kwatika, kurofahara nari kuriibwa,
 nk'embeba. Reeta omufundikizo ofundikire egi cupa, omubazi gutafa. reb:
 EKIFUNDIKIZO koz: KI. RT: ekifundikizo. bg: [emifundikizo].
omufungo [omufungo] z. Ebintu bikomeraine hamwe nari ebirunzire hamwe,
 nk'ebi barikuza kuguza, nainga ebiine ekindi kigyendererwa. Bakamuguza
 omufungo gw'enyaanya. bg: [emifungo].
omufunguro [omufunguro] z. Obushera bucwekire amaizi. bg: [emifunguro].
omufungwa [omufungwa] z. reb: OMUKA 2 bg: [emifungwa].
omufura [omufura] z. Ekishaka ekirikushangwa haihi n'ebisharara; kiine
 amababi mahango garikubaba gaakuhika aha mubiri. bg: [emifura].
omufuregye [omufurégye] z. Omuhanda ogukozirwe kutwara amaizi. Enjura ku
 yaagwire emifuregye yoona yaatabama. bg: [emifuregye].
omufuruki [omufúruki] z. Omuntu orugire omu kyanga kimwe akaza kutuura
 omu kindi. Omufuruki akahika kunu, yaaba omusinzi. RT: omufuruki. fum:
 Omufuruki tafuruka rimwe. bg: [abafuruki].
omufutafuta [omufutafúta] z. Omuntu orikuhindura amakuru g'ebigambo,
 kuruga omu rurimi rumwe kuza omu rundi. Abajungu ku baizire, niwe
 yaabaire ari omufutafuta waabo. gyer: OMUVUNUUZI. bg: [abafutafuta].
omugaaniizi [omugaaniizi] y. Omuntu okunda kugaaniiza bagyenzi be,
 obwo naabagambaho ebirikushetsya omu muringo gw'okubarahura. Ogwo mwana
 n'omugaaniizi. bg: [abagaaniizi].
omugaara [omugaara] z. Omujwengye gw'aha mugongo gw'enyamaishwa,
 nk'ogw'enturegye. Enturegye eine omugaara aha mugongo. bg: [emigaara].
omugaari [omugáàri] z. Omushatuka gw'aha kigyere ky'omuntu. Aine
 emigaari aha bitsintsiino. reb: OMUKYEKA bg: [emigaari].
omugaati [omugaati] z. Eky'okurya ekikozirwe omu saano y'engano;
 ejwangirwemu ekitumbisa n'ebindi birungo. Taata yaagura omugaati
 muhango. RT: omugaati. bg: [emigaati].
omugaatwa [omugáàtwa] z. reb: OMUGOOTE 1 bg: [emigaatwa].
omugaayo [omugaayo] y. Omuringo gw'okufutana mporampora eby'okurya
 bigumire. Rya oheze, onyiheho omugaayo.
omugabe [omugabe] z. Omukama wa Nkore w'empungurirano. Omugabe ku
 yaizire, boona baashutama ahansi baamuramutsya. fum: Bagyenderwaho
 nk'enkoni y'omugabe. Omugabe azaarwa, tarondwa. bg: [abagabe].
omugabo [omugabo] z. RT: omugabo. bg: [emigabo]. 1) Omubagane
 gw'obutungi, aha buragwa bw'omuzaire. Omugabo gwe akagurya majuuju
 gwahwaho juba. 2) Ekicweka ky'obutungi eki omuntu agira omu kigombe
 ky'abeeteeraine. Taata niwe arikubakiza emigabo omu kigombe kyabo.
omugabukye [omugabúkye] z. Omukazi oherize kushwerwa juba. Omugabukye wa
 ira akaba ataiha mwenda aha mutwe. gyer: OMUGORE. km: engabukye. bg:
 [abagabukye].
omugabuzi [omugabuzi] z. RT: omugabuzi. bg: [abagabuzi]. 1) Omuntu
 oheereza abantu eby'okurya nari eby'okuywa omu bugyenyi n'ahandi.
 Bakashanga bataine bagabuzi, baayekwatiramu. 2) Omuntu otaayaayize
 abagyenyi omu ka ye. Eriizooba shwenkuru niwe yaaba ari omugabuzi.
omugagaro [omugagaro] z. Ekintu ekirikubuza omuntu obusingye, nari
 kikamubonabonesa. Embuzi ei yamperekire, ekambeera omugagaro. bg:
 [emigagaro].
omugaite [omugaite] z. Omuntu oshwirwe nari oshweire empeta. Omukazi
 omukuru n'omugaite. koz: KAT. RT: omugaite. bg: [abagaite].
omugaju [omugáju] z. RT: omugaju. 1) Orwoya orurikunuuka gye;
 orurikuruga omu bintu by'okwoteza, nk'enkuzi, obubaani, n'ebindi; nari
 eby'okurya ebiteekirwe gye ebi omuntu arikukunda. Naakaga omugaju
 gw'omwotero n'ogw'eby'okurya. 2) Ekintu ekirikukoresibwa omu kwotera.
omugamba [omugámba] z. bg: [emigamba]. 1) Ekiti kiraingwa kirikwingana
 n'ekihuuzo, eki abariisa bakomaho ebyanzi n'ebirere baaba nibagyemura,
 nibafuruka, nari baaba nibahingira. Omuhara amuhingiize omugamba
 gw'ebyanzi. 2) Ebintu nk'ebyanzi, ebishaabo, n'ebindi ebirikuhingizibwa
 omugore. 3) Oburemeezi obu omuntu arikubugana omu kukora kwe. Akabugana
 emigamba mingi kwonka yaagirabamu. koz: amakuru g'omuguutuuro.
omugambi [omugambi] z. Omuntu orikugamba aha kintu nanka. Mukuru
 w'ekika, niwe mugambi w'eriizooba. RT: omugambi. fum: Omugambi
 akunagisa ebyawe. bg: [abagambi].
omugambirizi [omugambirizi] z. Omuntu orikugamba omu mwanya gw'ondiijo.
 Ogwo mwana aba omugambirizi w'eishe. bg: [abagambirizi].
omugambuuzi [omugambuuzi] z. Omuntu orikugamba kubi aha bandi bantu,
 akashiisha eiziina ryabo. Omuhara ogwo bakamuteera ahabw'okuba
 omugambuuzi. bg: [abagambuuzi].
omuganda [omuganda] z. bg: [emiganda]. 1) Obuti bucookire gye kandi
 bukomeirwe hamwe. Akakoma emiganda eshatu y''enku, yaatwaraho gumwe
 haatsigara ebiri. 2) Obuhwezi nari omutwa ogu omuntu atunga kuruga
 omuri banywani be, yaaba naayombeka. Yaaha omurumuna omuganda
 gw'obunyaatsi. Ishe niwe yaamuhaire omuganda gw'okutandikisa. fum:
 Kamwe kamwe nigwo muganda.
omugando [omugando] z. Omuti gwine otubabi n'otuhwa tukye tushongoize
 munonga, aha mpimbi n'aha mataagi. Nigukira kushangwa omu mwanya
 gwomookire, nk'orushozi, n'omu mwanya gurimu omushana. Nigwenda
 kushushana n'omunyinya. Ahansi y'omugando hariho ekicuucu kirungi. bg:
 [emigando].
omugane [omugane] z. Ekitebyo kiraingwa kirimu eby'okushemeza
 n'eby'okwegyesa abantu. Abaana nibakunda emigane ya ishe. koz: KI. km:
 ekigano. bg: [emigane].
omugangaare [omugangááre] z. Enyama y'omukaro. Yaamuteera emigangaare
 ebiri omu sohaani. fum: Mwoyire emigangaare, nimushemba embaare? bg:
 [emigangaare].
omugango1 [omugângo] z. Omuti ogwine amataagi gakwatiire hamwe ahaiguru,
 garikureebana kandi gatakiraine. Yaatema omuti gw'omugango. gyer:
 AKAGANGO. bg: [emigango].

omugango2 [omugango] z. Oburemeezi, okubonabona nari omunyangararo.
 Yaabata aha mugango mwingi.
omugangura [omugangura] z. Ekiti kigumire, eki baihamu enkoni. Akateera
 ente enkoni y'omugangura, yaahendeka eigufa. bg: [emigangura].
omugani [omugani] z. Omuntu okira kugana ebigano. Ogwo mwana n'omugani,
 naakiza na nyina. bg: [abagani].
omugano1 [omugano] z. Omuti muraingwa gurikujagaata, gw'erangi ya
 kinekye; gwine omuhanda ahagati y'empimbi n'amababi makye maraingwa.
 RT: oruganikyo. bg: [emigano].

omugano2 [omugano] z. Ekyoma ky'omuhengyere ahagati, eki bombekyera aha
 iziba, ekireetwamu amaizi marungi. Baaza kutaha amaizi aha mugano. bg:
 [emigano].
omuganuro [omuganuro] z. RT: omuganuro. bg: [emiganuro]. 1) Eby'okurya
 ebitwarwa omushaija n'eka ye owa ishe kuriirayo, nk'omugyenzo omu maka,
 bwanyima y'okushaaruura. Bakanga kuheerezan ishezaara omuganuro
 gw'oburo. 2) Eby'okurya by'okubanza kuriibwa, aha musiri gw'ebihingwa.
 Niwe yaabatangire kurya aha muganuro gw'ebicoori.
omugara [omugara] y. Omuntu omweremwa omu magara, otarikukunda kukora
 mirimo. Mutabani wangye akashwera omukazi w'omugara. reb: OMWORO RT:
 omugara. bg: [abagara].
omugaragwa [omugarágwa] z. (Obutegyeki bw'enzaarwa) omuntu owaabaire
 atooranwa omugabe, kumuhwera omu by'obutegyeki. Omushaija bakamutoorana
 kuba omugaragwa akiri muto. bg: [abagaragwa].
omugarama [omugarama] z. Enyama y'orukogoto rw'eibega. Ninkunda kurya
 omugarama. bg: [omugarama].
omugarura [omugarura] z. Omuti ogu bareegamu obuta. Obuta bwe akabwiha
 omu kiti ky'omugarura. bg: [emigarura].
omugasha [omugasha] z. Ekiti kiine amahwa geemi nk'ag'omukwatangwe. bg:
 [emigasha].
omugasho [omugasho] z. Okugasirwa n'okuhwerwa oku omuntu atunga kuruga
 omu mirimo, amatungo, okushoma, obushwere, oruzaaro, n'ebindi. Ebi
 yaakozire byona, bikaba bitarimu mugasho. RT: omugaso. gyer: OMUJAMO.
 bg: [emigasho].
omugati [omugati] y. Omwana owaazairwe ahagati y'abandi, otari bucura
 nari mujigaijo. bg: [abagati].
omugayani [omugayani] y. Omuntu otarikuta kitiinisa omu bandi. Omwana
 ogwo n'omugayani. bg: [abagayani].
omugayo [omugayo] y. Ebintu bikye munonga, nk'eby'okurya,
 ebitashemereire. Omusiri gukafa, baashaaruuramu omugayo gwonka.
omugi1 [omúgi] z. Eihuri eririkurugamu enda. Omwana yaita omugi. gyer:
 AKANYA. km: omugye. fum: Ku oburwa enda, oita omugi. bg: [emigi].
omugi2 [omúgi] z. Ekiti ky'amahwa gatashongoize munonga, eki
 barikukoresa nk'enku. Yaareeta enku z'omugi. bg: [emigi].
omugigi [omugigi] z. RT: omugigi. bg: [emigigi]. 1) Ekibiina ky'abantu
 abarikutandikira hamwe nari abarikuheereza hamwe. Amaziina gaine
 emigigi mingi. 2) Ekibiina ky'abantu ebirikushushanisa emitwarize.
 Emigigi y'amaziina:
 omu-/aba-
 omu-/emi-
 eri-/ama-
 eki-/ebi-
 en-/en-
 oru-/en-
 aka-
 otu-
 obu-
 oku-/aga-
 aha
 oku
 omu
 ogu-/aga

omugiisi1 [omugíìsi] z. Enyama erikugaita eigufa aha rindi. Ahabw'amagufa
 kuguma nigakuubana, bakashanga omugiisi gucwekire. bg: [emigiisi].
omugiisi2 [omugíìsi] z. Akanyama k'enkundi akarikusigara aha mukundi
 gw'enyamaishwa, nk'ente nari embuzi eherize kuzaarwa. Enkoko eriyo
 neeshokoora omugiisi gw'enyana, eyaamara kuzaarwa. km: omukiisa. bg:
 [emigiisi].
omugimba [omugimba] z. bg: [emigimba]. 1) Omuti gw'ekikaijo muraingwa
 ogutatemiremu. Noomanyisa omugimba gw'ekikaijo gwona, akagukuguza igana
 zonka? 2) Omutsitsa gw'ekitookye. Akamureetera omugimba gw'enjagaata.
omugimu [omugímu] z. Ekiti kirikumera omu rufunjo, ekiine eminyarara
 erikutukura. Ekiti eki bagira ngu nikitamba ebihungu omu baana, kandi
 kikora nk'emigaju y'okwotera omu nju. Yaatema ekiti ky'omugimu. bg:
 [emigimu].
omugina [omugina] z. bg: [emigina]. 1) Omwanya ogwezireho obunegyere
 nari ebituzi. Baaza aha mugina kwita ebituzi. 2) Ekintu kirungi eki
 waagwamu otakyeteekateekire. Yaagwa aha mugina.
 okwiha omugina Okuhaya kw'enumi omu rugo, yaaba neeyenda kurugamu
 kurwana n'endiijo; ekaguma neecumita amahembe omu itaka. Nyekiro enumi
 ye eraire neiha omugina.
omuginda [omugînda] z. Omwanya oguriho obusiisira; obu abakozi b'eihanga
 baabaire baraaramu baaba barambwire nari abu abakozi b'enguuto
 barikuraaramu. Ku baahikire aha muginda, baabanza baatunga kyamushana.
 bg: [emiginda].
omuginga [omuginga] z. Enju y'okuhuumuriramu. Omu muginga gwabo,
 bakashangamu abandi bantu baababingamu. bg: [emiginga].
omugirigiri [omugirígiri] y. Omwana w'omwojo oine amagara marungi,
 w'emyaka mito arikwizira omushogoyo. bg: [abagirigiri].
omugirwa [omugirwa] z. Omushugaanisa w'abantu n'emandwa. Abantu baaza
 kutoijera omugirwa. bg: [abagirwa].
omugisha [omugisha] z. RT: omugisa. bg: [emigisha]. 1) Ekintu eki
 orikwenda, ekiizira omu bunaku obu oba otarikukiteekateekaho. Akatunga
 omugisha, kubona omuntu ow'okumushomesa. 2) Okugira okuhiirwa, ebi
 orikukora bikaguma nibigyenda gye. Akagira omugisha, abaana be boona
 bakashoma baamara. fum: Omugisha gw'enkoko tigwo gw'endahi.
omugobe [omugobe] z. Amababi g'enkoore agu barikurya nk'emboga. Omugobe
 gw'omubandikye gunuzire kuriisa oburo. RT: omugobe. bg: [emigobe].
omugobora [omugobora] z. Ekicweka kimwe aha mubiri gw'enjojo, eki
 erikukoresa omu kwetamika eby'okurya. Eihwa ryacumita omugobora
 gw'enjojo. bg: [emigobora].
omugobya [omugóbya] y. Omuntu endyarya orikwetwaramu ngu ni munywani
 waawe, kwonka akakukora ebintu bibi. Ku baamazire kukimanya ngu
 n'omugobya, boona baamwanga. bg: [abagobya].
omugogo1 [omugogo] z. Omuti ogurikukora nk'orutindo rw'okwambukiraho
 omugyera nari ekiina. Yaahika aha mugogo, gwahendeka. bg: [emigogo].
omugogo2 [omugogo] z. Enkaito eibiri eya buryo n'eya bumosho. Aha kiro
 kikuru, bakamugurira omugogo gw'enkaito. bg: [emigogo].
omugogoro [omugógoro] z. Omurimo muhango ogu otarikubaasa kukora
 namunonga gwaba gukugyemirwe nari gwongyeirwe aha ndiijo ei oine.
 Eriizooba yanta aha mugogoro, tindikumanya yaaba ndaabirugyemu. bg:
 [emigogoro].
omugogozi [omugógozi] y. Omuntu otarikurekura ekye; omwimi nkunuzi, kandi
 orikwekunda. Ebishi ogu mukazi aba omugogozi? Ka yampa busha! bg:
 [abagogozi].
omugoma1 [omugoma] z. Eibumba eri baziringitirira, ry'okunogooza
 enyungu. Memeera amaizi aha mugoma, gworobe. bg: [emigoma].
omugoma2 [omugoma] z. RT: omugoma. bg: [abagoma]. 1) Omuntu orikuteera
 engoma. Akaija n'omugoma omwe wenka. 2) Omuzaanirizi w'omugabe. Abagoma
 baabanza omu rubuga, omugabe atakaizire. koz: NK.
omugombo [omugombo] z. Okwoya, okwenda, nari okwetenga ekintu, namunonga
 eky'okurya. Omugombo gw'amate, gukamureetera okuza kushumba omu Bahima.
omugomi [omugomi] y. Omuntu orikukunda kugoma n'okwanga kukora eki
 baamugambira ngu akore. Abaana be boona bakaba abagomi. bg: [abagomi].
omugongo1 [omugôngo] z. RT: omugongo. bg: [emigongo]. 1) Ekicweka
 ky'omubiri gw'enyamaishwa nari omuntu eky'enyima, kuruga aha bitsya
 kuhika aha kibunu. 2) Ekicweka ky'eibaati ekitungaraire. Emigongo
 y'amabaati efumukire, enju neetuura. fum: Omugongo murungi tiguheeka.
omugongo2 [omugongo] z. Ekibungo kihango, kirumbaire kyonka omu mwanya.
 Baaba bariisiize embuzi aha mugongo. fum: Rwamukuru waawe takuta ha
 mugongo. bg: [emigongo].
omugono [omugono] z. Obwaku obuhurirwa omuntu yaaba naitsya
 agwejegyeire, arikugona. Ku yaabyamire yaatandikiraho kuteera omugono.
 bg: [emigono].
omugonya [omugonya] z. Ekintu ekyezingire nari ekyekubire, nk'omukugiro
 gw'esafuriya. Omugonya gw'esafuriya gwamushara. bg: [emigonya].
omugoote1 [omugóóte] y. Ekintu, nk'eitungo, ekihururukire nari
 ekikoohire. Ente yangye egayire obunyaatsi, yaaba omugoote. reb:
 OMUGAATWA
omugoote2 [omugóòte] z. Ekiti ekirikweraho obujuma bw'obugoote,
 oburikwingana nk'enjuma z'omwani bw'eibara rya bujwa. Baariira ahansi
 y'omugoote. koz: KI. bg: [emigoote].
omugore [omugóre] z. RT: omugole. bg: [abagore]. 1) Omukazi oherize
 kushwerwa. Akafa, yaatsiga omugore omunju. 2) Omukazi n'omushaija
 abariyo nibaza kushwerana. Abagore baagyendera omu motoka. gyer:
 OMUGABUKYE.
omugoreko [omugoreko] z. Omubazi ogutairwe omu musiri, kwenda ngu gukwate
 abashuma. Omufumu akata omugoreko omu ntonga ze. bg: [emigoreko].
omugorogoro [omugorogoro] z. Omuti muraingwa, gwine empimbi mpango
 n'amababi mahango, garikwenda kushushana n'ag'ekikoijo. Enyonyi yaaba
 eri omu muti gw'omugorogoro. bg: [emigorogoro].
omugorora [omugorora] z. Ekika ky'ebiti ebikoresibwa omu kutsimba
 ebisharagaate, nari kuta omu mbibi z'ebibanja by'abantu. Ekibanja kye
 bakakitamu emigorora. RT: omugorora. bg: [emigorora].
omugororomba [omugóroromba] z. Enjoka mpango ndaingwa. Otazayo okwo
 naareebayo omugoromba gw'enjoka. bg: [emigororomba].
omugotsi [omugotsi] z. Omuntu orikwebembera abarwani, bakeezigoora
 omwanya ogu barikwenda ngu bakwate. Abagotsi baaba nibenda kunyita,
 naabatsiga. bg: [abagotsi].
omugoye1 [omugóye] z. Ekintu ekizingirwe nari ekirukirwe, ekikoresibwa
 kukoma ebintu. Emibobo ye ei yaatemire, akaihamu emigoye mingi. bg:
 [emigoye].
omugoye2 [omugoye] z. Enyamaishwa mpango erikutuura omu nyanja mpango;
 neeshushana n'eky'enyanja. Ku baahika ahagati y'enyanja, omugoye
 gwateera ekyombo kyabo, kyajuumara. bg: [emigoye].

omugoyi [omugoyi] z. reb: OMUGOYE1 koz: KI. bg: [emigoyi].
omugoyo [omugóyo] z. Ekipimo ky'esaano ekirikworeka emirundi ei esaano
 eraagoywemu. Ekiibo kyangye kirimu emigoyo eshatu. bg: [emigoyo].
omugugu1 [omugúgu] z. RT: omugugu. bg: [emigugu]. 1) Omurundo gw'ebintu
 bikomire hamwe. Emigugu yaitu ei twagyenzire twekoreire, yoona
 bakagiiba. 2) Ekintu kirikuremeera, kirikukukiza amaani. gyer:
 EKIFUNYIKA.
omugugu2 [omugugu] z. Ekimera ky'omu kisharara eki bakoresa kuruka
 ebirago. Omugugu ogu yaatemire, akagurukamu ekirago kirungi. gyer:
 OBUKANGAGA. bg: [emigugu].
omuguha [omuguha] z. Omugoye. Embuzi ze zoona aziguriire emiguha misya.
 reb: OMURUNGA RT: omuguha. fum: Omuguha guraakubohe ogweyogoshera. bg:
 [emiguha].
omuguma [omuguma] z. Ebintu biri nk'amate, ebirikuboogwa omwana.
 Yeragaze omuguma omu mugongo, omwana yaakuboogyera. koz: KI. gyer:
 EBIBOOGI.
omugungizi [omugungizi] z. Omuntu orikutanga nari orikugungira ente omu
 mwanya gumwe, baaba nibazitira amaizi omu bwato zitakeesheirwe.
 Omugungizi ku yaateire ekicurizo, ente zoona zaarindimuka. koz: NK. bg:
 [abagungizi].
omuguniro [omuguniro] z. Aha muheru gw'ekintu. Ente niziriira aha
 muguniro gw'ekisharara. bg: [emiguniro].
omugunjo [omugunjo] z. bg: [emigunjo]. 1) Ebigambo ebiine amakuru
 geesherekire kandi garikwegyesa. Obu twagiire kutaayaaya owa shwenkuru,
 tukaraara aha mahega arikutucwera emigunjo. 2) Ebizino by'okuhana
 omwishiki orikuhingirwa. Okucwa omugunjo, omugore bakaba bamukwatsa
 oburo nari obuta reero abiba.
omugunju [omugunju] z. reb: OMUGUNJU bg: [emigunju].
omugunu [omugunu] z. Omukoba, omuzimba nari obuhango bw'ekintu kyona.
 Eshweta yangye eine omugunu muhango. Oruhu rw'ente oru, rwine omugunu
 muhango. bg: [emigunu].
omuguri [omugúri] z. Ekintu kikozirwe nk'ekiibo kihango, kandi
 kifundikiire aha mutwe; eky'okushaaruuriramu ebihingwa. Omuguri gwe,
 yaagwijuza oburo. bg: [emiguri].
omuguriko [omuguriko] z. Ekikorwa kitari kya butoosha, ekirimu oburogo
 n'emibazi, kandi kirikutangaaza, eki omuntu arikukora kuzinga abandi.
 Omwishiki ogwo bakamuha omuguriko, tarishwerwa. bg: [emiguriko].
omuguruka [omuguruka] z. Empimbi y'omuti gw'omukindo ogu bata ahantu
 kwambukiraho. Abatsigazi boona bakaza omu kisharara, kutemayo omuguruka
 gw'okutindisa omugyera. bg: [emiguruka].
omugurusi [omugurúsi] z. Omushaija okuzire munonga. Omugurusi tibaamuha
 byokurya. RT: omugurusi. gyer: KIRINJU. fum: Engabo ni nkye, oti:
 "Mwihemu abagurusi?". bg: [abagurusi].
omuguruzi [omuguruzi] y. reb: OMUGWEZI bg: [abaguruzi].
omugusha [omugúsha] z. Kimwe aha bihingwa ebirikubibwa kandi
 bikashaaruurwa biri eby'enjuma ekirikukoresibwa namunonga kuriibwa
 narishi kuhiisa amaarwa. Yaatuha obushera bw'omugusha. RT: omugusa. bg:
 [emigusha].
 Amaziina g'omugusha:
 - Kaatambindo
 - Kabusiba
 - Kahinja
 - Kajanja
 - Kashushe
 - Kikondo
 - Kyatanombe
 - Magune
 - Mayongo
 - Mbumburi
 - Mukazi
 - Ndugyemu-ntoorehi
 - Nkabusiba
 - Nyabungu
 - Rutaare
 - Ruyanga
 - Rwabagunda
 - Shokaari

omugushaagusha [omugushaagusha] z. Ekishaka ekishushuurwaho emigoye,
 ekakoreesibwa omu kuruka ebirago n'emikyeeka. Twaba turikuronda
 emigushaagusha, twashanga baagitemire. bg: [emigushaagusha].
omuguta1 [omugúta] z. Oruhu rw'enyamaishwa mpango orwomire. Yaaguza
 omuguta gw'ente ye. RT: omuguta. bg: [emiguta].
omuguta2 [omugúta] z. Omutumbi gw'omugabe. Yaanaabisa omuguta
 gw'omugabe. koz: orurimi rw'ekikaari. RT: omuguta. bg: [emiguta].
omuguta3 [omugúta] z. Omushaija nari omuntu muhango muraingwa.
 Akashwerwa omuguta gw'omushaija. bg: [emiguta].
omuguuri [omugúúri] z. Ekimbuuro ky'abantu. bg: [omuguuri].
omuguutuuro [omuguutuuro] z. Ebigambo birikwekiikuura, ebi amakuru
 gaabyo gari omunda. Akagambira omu miguutuuro, tibaayetegyereza ebi
 yaagamba. bg: [emiguutuuro].
omugwera [omugwera] z. Ekitookye ekigwire kikiri kito, nari
 kitakakuzire. Naatema emigwera, niyo naareeta. bg: [emigwera].
omugwezi [omugwezi] z. Omuntu oyesherekire n'ekigyendererwa ky'okuhurira
 ebigaaniiro by'abandi, nari kubahitsyaho akabi. Omwana we akaba
 omugwezi murungi, ahabw'okuba byona ebi baagambire akabihurira. reb:
 OMUGURUZI RT: omugwezi. bg: [abagwezi].
omugyagya [omugyagya] z. reb: OMWENYI-MUSHAIJA bg: [emigyagya].
omugye1 [omugye] z. Ekirunga ky'omugore nari eihunde rye. Bakamujweka
 omugye, batakamushohoize kumumurikira baakishwera. bg: [emigye].
omugye2 [omugye] z. Ekitukuru eki bakwatisa enzigye. Obu enzigye
 zaagwa, nkazikwatise omugye. bg: [emigye].
omugye3 [omugye] z. reb: OMUGI 1 km: omugi. bg: [emigye].
omugyegye [omugyéégye] z. Ekiti ekirikumera omu kisharara, kiine ebikoba
 ebirikujumburirwa abaana. Baamujumburira omugyegye yaakira. bg:
 [emigyeegye].
omugyegyene [omugyégyene] z. Eky'okunywa kyona ekigyegyeine nari
 ekiihirwemu ebitokoozi. Nyowe tinywa mugyegyene gwona yaaba gw'amaarwa
 nainga gw'obushera. bg: [emigyegyene].
omugyemi [omugyemi] z. bg: [abagyemi]. 1) Omuntu orikuheereza omubazi
 gw'okutamba endwara nk'ey'omuze. Omugyemi w'obusheru, naija nyencakare.
 2) Omuntu orikuheereza bagyenzi be etaabe ya busha. Gyenda ow'omugyemi,
 akumpeere etaabe.
omugyemuzi [omugyemuzi] z. Omuntu orikutwarira ondiijo eby'okurya nari
 amate, hangahari n'eka. Omugyemuzi, eriizooba tiyaareeta mate. bg:
 [abagyemuzi].
omugyende [omugyende] z. bg: [emigyende]. 1) Omufuregye mukye
 ogurikuteebwa omu mbuga gukafumura orugo rw'eifo, gukaguma nigutwara
 ekyondo n'amaganga baaba nibeeya. Embaata zaasiiba nizizaanira omu
 mugyende. 2) Omwanya oguri ahaifo y'enju, ogu orikukira kurabamu waaba
 nooza ekaanyima nari omu irembo.
omugyenderano [omugyenderano] z. Okukora ekintu kikarugaho kikaba
 nk'omuze gwawe. Akaguma naiba, yaarugaho yaihamu omugyenderano. gyer:
 AKASYEKYERO.
omugyengi [omugyengi] z. Omufumu nari omushaho orikuragurira abantu nari
 enyamaishwa, arikukoresa okubibaaga (kubishemeza). Omugyengi w'omu
 irwariro erikuru, afereire omuri butandu. bg: [abagyengi].
omugyenyi [omugyenyi] z. Omuntu otaayaayire ahandi omu ka, nari omu
 mwanya gwona ahatari waabo. Omugyenyi waabo babaire bamubaagiire embuzi
 yoona, yaabura kwija. RT: omugenyi. fum: Omugyenyi tareeba kwezi.
 Omugyenyi bamugyenya tayegyenya. bg: [abagyenyi].
omugyenzi1 [omugyénzi] z. Omuntu owaafiire. Omugyenzi Rutakoba
 nookimwijuka? Niwe yampaire ah'okwombeka. RT: omugenzi. bg:
 [abagyenzi].
omugyenzi2 [omugyénzi] z. Omuntu ori aha rugyendo. Abagyenzi baabatanga,
 baagaruka. RT: omugenzi. fum: Omugyenzi arangwa omuhanda. bg:
 [abagyenzi].
omugyenzo [omugyenzo] z. Ekikorwa eki abantu barikwikiririzamu, ekikira
 kukorwa kwerinda ekintu kibi ekyakubaire nikibaho; kikira kukorwa
 nk'omuntu yaafa nari yaazaara amahasha. Abanyankore bagira omugyenzo
 gw'okuhashanuura amahasha. RT: omugenzo. bg: [emigyenzo].
omugyera [omugyera] z. koz: KI. RT: omugera. bg: [emigyera]. 1) Omwanya
 ogu batahamu amaizi. Baaza aha mugyera, baasiibayo. 2) Amaizi maingi
 agarikugyenda obutoosha. Baahika aha mugyera, gwabarema kwambuka.
 Omugyera gwa Rwizi niguraba omu rurembo Mbarara. fum: Omugyera
 guraakwite gukubanza omushaayo.
omugyere [omugyere] z. Okuguru oku omuntu akuteera, nka mwaba nimurwana.
 Yaamuteera omugyere gw'enda. RT: omugere. bg: [emigyere].
omugyereko [omugyereko] z. Ebikorwa birikubuzabuza, birikutangaaza kandi
 ebitarikukorwa buri omwe; ebigyendereire kushemeza abareebi. Akaija
 yaatukorera emigyereko, twareebera okutangaara. bg: [emigyereko].
omugyesi [omugyesi] z. Omuntu orikushaaruura ebihingwa, nk'oburo nari
 omugusha, naakoresa omusyo n'ebindi. Oburo bwe bwezire, kwonka taine
 bagyesi. RT: omugesi. bg: [abagyeshi].
omugyeto [omugyeto] z. bg: [emigyeto]. 1) Ekiti kishongoire munonga
 kandi kiraingwa ky'okweguraho ebintu. N'ebiibo, byegurwa aha migyeto?
 2) Ekintu kyona kiraingwa kishongoire nk'eihwa. Amahwa g'omukindo
 (amakyengye), rubamba n'omunyinya; geetwa amahwa g'emigyeto.
omuhaagaagi [omuháágaagi] z. Omuntu w'omurahuzi, kandi orikukunda
 kutongana. Ogwo mwana n'omuhaagaagi. bg: [abahaagaagi].
omuhaahano [omuhááhano] y. Eby'okurya bikye ebi waaruga kushaka.
 Baraariire eby'okurya by'omuhaahaano, tibyabaigutsa.
omuhabuzi [omuhabuzi] z. RT: omuhabuzi. bg: [abahabuzi]. 1) Omuntu
 orikuha bagyenzi be obwengye. Nitwetenga omuhabuzi omu nshonga egi.
 2) Omuntu orikukwatsa omuriisa kutaasya ente omu mwabazyo.
omuhagara [omuhagara] z. reb: ENDAHUZI bg: [abahagara].
omuhaiha [omuhaiha] z. Ekifundikizo ekirukirwe bafundikiza aha byanzi,
 ebirere, ebishaabo, endiiro, n'ebindi. Emihaiha ye yoona akashanga
 baagiibire. bg: [emihaiha].

omuhako [omuháko] z. Ekicweka ky'enyamaishwa nk'ente, ekiriho amabeere;
 ekirikuba kirimu amate. Ente ye ezimbire omuhako. reb: OMUTAGAATAGO RT:
 omuhako. fum: Abatazimanya, bazootsya emihako. bg: [emihako].
omuhakwa [omuhákwa] z. Omuntu orikuba naatuura ow'abandi, arikukora
 emirimo y'ahaka kandi atarikuheebwa mpeera. Omuhakwa wangye arwaire.
 bg: [abahakwa].
omuhama [omuháma] z. Ekyoma ky'okujwara aha kuguru nari aha mukono,
 kikakwatira omu kakangansi, kwenda kushemeza amaguru. Mukaaka ajwaire
 emihama, aha mikono ye yoona. bg: [emihama].
omuhambiiro [omuhámbiiro] y. Ekintu kikye kigumire kutunga, nari
 eky'eibura. Ku naagiire kutunga ekirari ky'ente zangye, kikambeera
 omuhambiiro. bg: [emihambiiro].
omuhambo z. RT: omuhambo. bg: [emihambo]. 1) Omubazi ogu omufumu arikuha
 omuntu, kumwihaho amarogo. Omufumu akamuha omuhambo yaakira. 2) Omwanya
 oguriho ekitooma nari ekiko rutaaba, ahi emandwa zaabaire zibandiisiza
 omugirwa, obwo barikukoresa emihambo nk'eihoza, ekyeza, omugoshoora,
 omutanga, n'ebindi.
omuhanda [omuhânda] z. RT: omuhanda. bg: [emihanda]. 1) Omwanya
 ogurabwamu abantu nari enyamaishwa obutoosha. Omuhanda gwabo bakagwita.
 2) Oburyo nari omuringo gw'okubaasa kukoreramu ekintu. Nooza kukoresa
 muhanda ki, kureeba ngu tibaamanya ku niiwe okikozire.
omuhandiiki [omuhandiiki] z. RT: omuhandiiki. bg: [abahandiiki].
 1) Omuntu weena orikuba naahandiika. N'omuhandiiki murungi. 2) Omuntu
 orikuteera ebitabo. Omuhandiiki rurangaanwa n'oha? 3) Omuntu otoorainwe
 kuhandiika ebyagambwa omu rukiiko rw'abantu abeeteeraine. Ogu mukazi
 niwe muhandiiki w'ekigombe kyabo.
omuhanganzima [omuhangánzima] z. Ekintu kyegotsire ky'amabara mushanju,
 ekireebeka omu iguru enjura yaaba neeyenda kugwa, ekahika ekabura.
 Omuhanganzima gwanywa amaizi. reb: ORUGOTO RT: omuhanganzima. bg:
 [emihanganzima].
omuhangi [omuhangi] z. Omuntu oreetera ebintu byona kubaho. Ensi yoona
 eine omuhangi omwe. RT: omuhangi. bg: [abahangi].
omuhango [omuhango] z. Obunaku obu ekintu kirikuba nikireebeka, kandi
 nikikoresibwa munonga. Eriigyenda hariho omuhango gw'amasimu g'omu
 ngaro.
omuhangwa [omuhángwa] z. Omufumu. bg: [abahangwa].
omuhanuuzi [omuhanuuzi] z. Omuntu orikuragura aha byabaireho, ekyabaho
 n'ekirikwija kubaho omumaisho. Omuhanuuzi akahanuura ngu haryabaho
 enjara omu bunaku bw'omumaisho. RT: omuhanuuzi. bg: [abahanuuzi].
omuhara [omuhara] z. RT: omuhara. bg: [abahara]. 1) Omwishiki nari
 omukazi ou kigambwaho ari ishe, ishento, ishenkazi, nyina, nari,
 nyinento. 2) Omwishiki muto. Aine abahara babiri. fum: Otaricwa ogwa
 muhara waawe mukwe waawe, atakaizire.
omuharara [omuharara] z. Omwagazi gw'embuzi nari entaama oguri haihi
 kwema. Omuharara mugurekye, mmumbagire empaya. bg: [emiharara].
omuhasha [omuhásha] z. Eminwa y'ebitookye, nari ebindi bintu ebirikuba
 bikwataine. Abaana baarwanira kwotsya emihasha y'ebitookye. bg:
 [emihasha].
omuhaya [omuháya] z. reb: EMPAYA bg: [emihaya].
omuhayo [omuhayo] z. Omuzimbwe ogu omuntu arikuba aine, yaaba
 naahakanira ekintu na mugyenzi we. Twaba twehaireyo, kwonka baatukiza
 omuhayo. bg: [omuhayo].
omuhazi [omuházi] z. Omuntu orikuhara empu. bg: [abahazi].
omuhebebezi [omuhébebezi] y. Omuntu otarikushoboorora gye omu kwatura
 ebigambo, orikugamba naateteburiza. Ogwo mushaija n'omuhebebezi. bg:
 [abahebebezi].
omuheeheetsi [omuhééheetsi] y. Omuntu orikwegiza, obundi akagyenda
 naayetigatiga ngu bamureebe. bg: [abaheeheetsi].
omuheeko [omuheeko] z. Omweko ogukwatiire aha kyobate, ogu bajwara
 bakakitaho. bg: [emiheeko].
omuheekyera [omuheekyera] z. reb: RWEBANDIRA bg: [abaheekyera].
omuheereza [omuhééreza] z. Omuntu orikuhwera abandi omu kubakwatsa
 nk'eby'okurya, eby'okunywa nari eby'okukoresa, baaba nibakora emirimo.
 Baasiiba nibombeka bataine baheereza. RT: omuheereza. bg: [abaheereza].
omuheesi [omuhéèsi] z. Omuntu ou omwoga gwe guba ogw'okukora ebintu
 nk'emisyo, emihoro, n'ebindi nk'ebyo. Yaatwarira omuheesi efuka ye, ngu
 amwihiremu emisyo. RT: omuheesi. fum: Omuheesi tatsiga ndiijo omu
 kirubi. bg: [abaheesi].
omuhegyeyo [omuhégyeyo] z. Omwanya oguhereire enju; haihi n'eibaraza.
 Twashanga ashutami aha muhegyeyo. koz: KI. bg: [emihegyeyo].
omuhehere [omuhehere] z. Ekisiriira eki barikukoresa kumurikisa nyekiro,
 haaba hariho omwirima. Ndeetera omuhehere mpwerese. bg: [emihehere].
omuhembe [omuhêmbe] z. Endwara erikugirisa amahira omu bisheshengo. Ku
 yaarwaire omuhembe, iba yaamugunga. bg: [omuhembe].
omuhenano [omuhénano] z. Ekikorwa ky'omuntu eki arikukora kwenda kuhoora
 ondiijo, ngu nawe ashaashe. Ebi yaakozire byona akabikoresa omuhenano.
 bg: [emihenano].
omuhendo1 [omuhêndo] z. RT: omuhendo. bg: [emihendo]. 1) Obwingi nari
 obukye bw'ebintu, oku birikwingana. Omuhendo gw'abaana, gukeeyongyera
 omu bwingi. 2) Ekicwero nari ekishare ky'okugurizaho ebintu. Ebintu
 bye, yaaba abiteire aha muhendo gw'ahaiguru.
omuhendo2 [omuhêndo] z. Obuguzi bw'ekintu. Ezaabu n'ekintu ky'omuhendo.
 RT: omuhendo. bg: [emihendo].
omuhengyere [omuhéngyere] z. Ekifumuuka ekiri omu kintu. Embeba ku
 yaareeba enjangu, yaarengyera omu muhengyere. bg: [emihengyere].
omuhengyeyo [omuhengyeyo] z. Omwanya gw'omu nju, oguri hareho
 n'omuryango. Isheeka ashutami aha muhengyeyo. bg: [emihengyeyo].
omuheru [omuheru] z. Obukomo bw'ekintu. Twahika aha muheru gw'oruguuto.
 bg: [emiheru].
omuheto [omuheto] z. Obuta nari ekintu kikozirwe nk'obuta, kigondekire.
 Kaitwe omuheto. bg: [emiheto].
omuhiigi [omuhíìgi] z. Omuntu ou omwoga gwe guri ogw'okuhiiga
 enyamaishwa. Embwa ku yaagwire omu burari, omuhiigi yaatandika
 kucoocooza. RT: omuhiigi. fum: Omuhiigi wa hare, taramurira mbwa. bg:
 [abahiigi].
omuhiigo [omuhíìgo] z. RT: omuhiigo. bg: [emihiigo]. 1) Ekikorwa
 ky'abantu baingi kuza ahantu, nk'omu kishaka, kurondayo nari kwitayo
 enyamaishwa. Omuhiigo gw'engwe gugumire. 2) Ekikorwa ky'abantu baingi
 kuza kurondereza abantu, nari omuntu enkozi y'ebibi.
omuhiihi [omuhíìhi] z. Ekinyaatsi ekiri nk'omuteete kiine empimbi
 z'emihanda omunda; nikikorwamu ebishekye by'okunywa amaarwa. Irooko
 oncwere aha irembo, omuhiihi gw'okunyweisa amaarwa. bg: [emihiihi].
omuhiihiito [omuhííhiito] y. Omukugiro gw'orushansha rw'enyamaishwa,
 nk'ente nari embuzi. Nkamutuma kungurira ebyenda aha ibagiro, yangurira
 ebishansha by'omuhiihiito byonka. bg: [emihiihiito].
omuhiirwa [omuhíìrwa] y. Omuntu ow'omugisha omu bikorwa bye. Hoona sho
 ogwo t'omuhiirwa! Abaana be boona bakabeeta kushomera aheeru? bg:
 [abahiirwa].
omuhiisa [omuhíìsa] z. Omuntu ohiisize amaarwa. Ogwo mushaija aba
 omuhiisa murungi. RT: omuhiisa. bg: [abahiisa].
omuhiiso [omuhiiso] z. (Okunyuuka) amaarwa goona hamwe agu omuntu omwe
 arikunyuuka omurundi gumwe. Butoosha we agira emihiiso eshatu omu
 kwezi. reb: OMWENGO bg: [emihiiso].
omuhikiriire [omúhikiriire] z. Omuntu otaine kibi nari kamogo koona ou
 bagira ngu ari omu iguru. Tushabe abahikiriire, batushabire ahari
 Ruhanga. koz: KAT. RT: omuhikiriire. bg: [abahikiriire].
omuhimba [omuhimba] z. Ekyogi ky'eicumu risya, ekitakahwereire. Eicumu
 eri riine omuhimba. bg: [emihimba].
omuhimbo [omuhîmbo] z. Orushusho n'omujinya gw'okukora ekintu,
 oyekundiire otaine kugyemwa. Baaba nibeeshongora n'omuhimbo. gyer:
 OMUZIMBWE.
omuhimbuuzi [omuhimbuuzi] z. Omufumu orikutambira abantu abakwatsirwe
 emizimu. Mwirooko munyetere omuhimbuuzi, mutabani wangye yaagaruka
 yaakwatwa. bg: [abahimbuuzi].
omuhindo [ekihindo] z. reb: OMURIMIZO bg: [ebihindo].
omuhingi [omuhîngi] z. Omuntu ou omurimo gwe guri ogw'okuhinga. Abahingi
 ogu mwaka, batungire esente nyingi. bg: [abahingi].
omuhingisa [omuhíngisa] z. Omuntu oshomire eby'obuhingi, kandi
 orikubikurira omu kyanga, obwo arikworekyerera oku bashemereire
 kuhinga. Omuhingisa abagizire ngu boona bahingye emiti. bg:
 [abahingisa].
omuhingo [omuhîngo] z. Ekiti kihango eki bakingisa omu irembo aha rugo.
 Aha rugo akeebwa kutaho omuhingo, ente zoona zaashohora. bg:
 [emihingo].
omuhinguzi [omuhínguzi] z. Omuntu orikuraba aha ka yaaba naagyenda omu
 mihanda ye. Obu yaabaire ashutami aha ka, hakarabaho abahinguzi
 bashatu. RT: omuhinguzi. bg: [abahinguzi].
omuhini [omuhíni] z. Ekiti kibaizirwe gye, eki batwekyera omu kikwato,
 nk'efuka. "Baakutuma eshekuro waareeta omuhini." RT: omuhini. bg:
 [emihini].
omuhinzi [omuhinzi] z. Omuntu orikukumiirira ente, ngu zoona zitaza aha
 bwato kwesherwa omurundi gumwe. Obunaku bw'okweshera ku bwahikire,
 omukazi we yaamuhinduramu omuhinzi. bg: [abahinzi].
omuhira [omuhíra] z. Oruyombo rw'abarikubandwa. Emihira, eteerwa
 abarikubandwa. bg: [emihira].
omuhiri [omuhíri] y. Omuntu otaine micwe mirungi omu bandi, kandi ou
 batarikutamu kitiinisa. Iba akaba omuhiri. bg: [emihiri].
omuhiririza [omuhiríriza] z. Omufuruuto nari obuzimba oburikworeka
 ahaateerwa omunyaafu, enkoni nari ekintu kyona ekirikushaasha. Omwana
 baamuteera yaagira omuhiririza aha kibunu. Ku yaahikire ow'omuramuzi,
 yaamworeka emihiririza y'enkoni ezi baamuteire. bg: [emihiririza].
omuhiro [omuhiro] z. bg: [emihiro]. 1) Eitumbwe ry'omuheiha gw'ekyanzi
 nari omunyarara gw'aha muheru aha kiibo, entemere, n'ebindi. Nihabura
 emihiro engahi, okacwa ekiibo ekyo? 2) Ekigojo ky'enyama ekitumbire aha
 mubiri, nk'omu maraka g'omuntu ogomokire. Akagomoka aine emihiro omu
 maraka.
omuhito [omuhito] z. Orwoya orurikuruga omu kirere waaba noocunda
 amate, rukateera omuhaiha waaba otarahukire kukifunduura. Ku yaabaire
 naacunda amate omu kishaabo, omuhito gwateera omuhaiha gwaragara.
omuhobo [omuhobo] z. Enjoka ndaingwa munonga erikuguruka omu mwanya,
 kuruga omu kiti ekaza omu kindi. Naaguruka nk'omuhobo. bg: [emihobo].
omuhoho [omuhoho] z. 1) Obunuzi oburi omu kintu ekirikuriibwa nari
 kunyuubwa. Ee! Amate aga ka garimu omuhoho! 2) Omugasho nari obwengye
 oburi omu kintu ekirikukorwa nari ekirikugambwa. Ebi yaagamba byaba
 bitarimu muhoho. gyer: AKANYITSI.
omuhoko [omuhoko] z. Ekiti ky'amababi garikubengyeya, ky'empimbi nkye
 eyorobi; obumwe omu kukura nikiimuka. Nikyeraho obujuma bwingi
 bukwataniire aha kati nk'akakumba. Eizooba rimwe Ishe-Katabaazi
 akaimuka omu kyanda yaashanga omuhoko nigubengyeya. Ku yaagureebire ati
 "Baitu iwe omuri eki kyanda okagomorwa ki? (Katiti C.B.) RT: omuhoko.
 fum: Ori efura nkye nk'omuhoko. bg: [emihoko].
omuhombeerwa [omuhombeerwa] z. Ekintu nk'omunekye, ekirikuhiira omunda,
 kwonka ekishushu kikaguma kiri ekya mareere. bg: [emihombeerwa].
omuhonda-mabaare [omuhonda-mabááre] z. Omuntu orikukora omu birombe,
 orikutimba amabaare g'obuguzi bwingi. bg: [abahonda-mabaare].
omuhondano [omuhondano] z. Obutaikirizana oburi ahagati y'abantu,
 bukabareetera kwangana. Ekigombe kyaitu kirimu omuhondano.
omuhondo [omuhondo] z. bg: [emihondo]. 1) Amate g'ente ezaire juba,
 g'erangi ya kinekye. Ente ye neekamwa omuhondo mwingi. 2) Amaizi
 agaruga omu bihimba. Entaama yaanywa omuhondo.
omuhonezi [omuhónezi] z. Omuntu owaabaire ayekorera omwonyo, naagwiha
 hare. bg: [abahonezi].
omuhongi [omuhongi] z. bg: [abahongi]. 1) Omuntu orikuha ekintu
 ky'omutango, ngu bamusaasire ebikorwa bye bibi. Omuhongi murungi,
 areeta empongano ye n'obucureezi. 2) Omutambi w'ebitambo omu iramizo.
 Abahongi baabeeta kuhayo ebitambo.
omuhongyerezi [omuhongyerezi] z. Omuhongi. bg: [abahongyerezi].
omuhonyo [omuhónyo] z. Omuzinga gw'enzigye zirikuruga omu mwanya gumwe
 niziza omu gundi. bg: [emihonyo].
omuhoogo [omuhoogo] z. Okujuga kw'ente nyingi, zaaba nizigambira hamwe.
 Omuhoogo gw'ente ze gukamuzibira kugwejegyera. bg: [emihoogo].
omuhoozi [omuhoozi] z. Omuntu orikukora ekintu aha muntu ondiijo,
 ahabw'okweshashuza ekicumuro ekyakozirwe ondiijo. Ebyo byona obirekyere
 Ruhanga ahabw'okuba niwe muhoozi mukuru. RT: omuhoozi. bg: [abahoozi].
omuhoro [omuhoro] z. Ekyoma ekiheesirwe kutema ebiti n'ebindi.
 Kikozirwe omu muringo gw'omusyo gugondami, haza kiine obwogi rubaju
 rumwe. Yaakwata omuhoro, yaaza kutiganda emiraba y'okwombekyesa. RT:
 omuhoro. fum: Ku bagamba akainami, omuhoro gwekyeka. bg: [emihoro].
omuhova [omuhova] z. Omunyongororwa omuhango ogushangwa omu itaka
 ritari ry'orufunjo, nk'omu misiri nainga omu muhanda; namunonga omu
 bwire bw'enjura. Enkoko yaamira omuhova. koz: KI. bg: [emihova].

omuhunda [omuhûnda] z. Akooma kashongoize, aku batwekyera omu rubango
 rw'eicumu, akarikucumita ahansi. Mpa omuhunda gwangye, ngyende. RT:
 omuhunda. bg: [emihunda].

omuhunguzi [omuhunguzi] z. Omuntu owaatsigara omu ntebe ya ishe, mukama we
 nari mukuru we; ori yaagyenda, nari yaafa. Bucura waabo, niwe yaabaire
 omuhunguzi wa ishe. gyer: OMUTSIGIRE. fum: Omuhunguzi omureeba baro
 akiikaire. bg: [abahunguzi].
omuhungye [omuhungye] z. Ekiti kigufu kiine otubabi tukye, turi
 nk'otunyaatsi. Nikikira kushangwa omu rushozi, kiine empimbi eyorobi
 munonga kandi nikihagurwa busha. Omuhungye gwamushara, yaajwa. bg:
 [emihungye].
omuhurizi [omuhurizi] z. Omuntu arikurahuka kuta omu nkora eki
 yaagambirwa abarikumukira nari ab'obushoboorozi. Abaana be n'abahurizi.
 bg: [abahurizi].
omuhuruzi [omuhuruzi] z. bg: [abahuruzi]. 1) Omuntu orikurahuka kuza ahi
 akabi kari. 2) Omuntu orikukunda kukombeera, haagira owaarwana n'owaabo
 nari n'omunyabuzaare we.
omuhuuhe1 [omuhúùhe] z. Ekiti kyorobi, kiine omuhengyere rwagati.
 Nikirahuka kukura; bakiihamu enyomyo z'ebitookye. Tema omuhuuhe
 tutegyere ekitookye, obu n'obunaku bw'omuyaga. bg: [emihuhe].
omuhuuhe2 [omuhúùhe] z. Embeba y'omunwa n'enyindo ndaingwa, kandi eine
 n'omukira muraingwa. Enjangu yaakwata omuhuuhe. bg: [emihuhe].
omuhuuhe3 [omuhúùhe] z. Ekintu kicwekire orwizi, nk'amate, amaarwa nari
 obushera. Abagyenyi be abagaburiire omuhuuhe gw'obushera.
omuhuuhiro [omuhúúhiro] z. Ekihengyere kirikutaasya omwika omu rwina
 rw'ebitookye, ebihanikirwe. Bataire omuhuuhiro muhango aha rwina,
 ebitookye byababuka. gyer: KARONGYERO. bg: [emihuuhiro].
omuhuuku [omuhúúku] z. Omushaija orikugyemwa kukorera omuntu ondiijo,
 atarikushashurwa. Abantu abamwe batwara abandi nk'abahuuku. gyer:
 OMUZAANA; OMUSHUMBA. bg: [abahuuku].
omuhuukye [omuhúúkye] z. Akati k'empimbi y'orusaano, n'amababi
 garikuhara. Nikataho obujuma bwa kakobe, bugumire kandi burikunuriira
 bwaba buhiire. Omuhuukye otagukuura, abaana nibagukunda. bg:
 [emihuukye].
omuhuumuza [omuhúúmuza] z. bg: [abahuumuza]. 1) Omuntu orikworeka ondiijo
 ebirungi eby'omumaisho, ahabw'obusaasi obu arabiremu, ngu agire
 amatsiko. Ku yaashweire omukazi wa kabiri, yaija ari omuhuumuza
 yaamwebesa enaku yoona. 2) Omuntu orikuhuumuza omwishiki yaaba naaza
 kushwerwa. Baishenkazi b'abaishiki, nibo baba abahuumuza.
omuhuuru [omuhuuru] z. bg: [abahuuru]. 1) Omushaija otakashweire.
 Bakaronda abahuuru bonka, nibo baatwaire omu mahe. 2) Omuntu oine
 ekyemerero kikye munonga, kukira aha bandi.
omuhwahwa [omuhwáhwa] z. Akati k'empimbi n'otubabi turikuterera, n'amahwa
 maraingwa gashongoize munonga. Nikakunda kumera omu rutookye,
 nikarahuka kukura, kandi tikaine mataagi maingi. Omuhwahwa ogu,
 gurahukire kukura. bg: [emihwahwa].
omuhwanshoni [omuhwanshóni] z. Omuntu orikugamba ebitagambwa,
 ebirikwata amabanga omu bantu, nk'okujumiirana. Omuhara omukuru akaba
 omuhwanshoni, tarikurabwaho. bg: [abahwanshoni].
omuhwezi [omuhwezi] z. bg: [abahwezi]. 1) Omuntu orikukwatsa ondiijo
 kukora omurimo. 2) Omuntu orikutsigara omu bigyere by'ondiijo yaaba
 atariho. Omuhwezi wa mukuru w'entebe, niwe yaayeta orukiiko.
omujaburo [omujáburo] z. Ekintu ekiihirwe aha kindi kyaba kitahiire, nari
 kitakabaire nk'oku kishemereire kuba kiri. Ebitookye ebi twarya byaba
 biri omujaburo, murinde ebindi bisye. bg: [emijaburo].
omujagujagu [omujagujágu] y. Omuntu oine obwira, orikwetegyereza
 ahonaaho kandi orikurahukaho omu mirimo. Omwana we n'omujagujagu. bg:
 [abajagujagu].
omujamo [omújamo] z. reb: OMUGASHO
omujengi [omujengi] z. Omweshongozi. koz: n'ekya kare. gyer: EKIJENGO.
 bg: [abajengi].
omujigaijo [omujigaijo] z. Omwana w'okubanza, ou ozaire. Omujigaijo we
 akashwera akiri muto. reb: OMWIGURA-NDA RT: omujigaijo. bg:
 [emijigaijo].
omujinya [omujínya] z. Ekihika nari omuhimbo ogu omuntu agira omu kukora
 ekintu nari omurimo; ataine kugyemeserezibwa. Bakahinga n'omujinya,
 ekishaka baakimaraho.
omujoboojo [omujobóójo] z. Omwino gw'enjonjo. Baasiiba nibahiiga enjojo,
 barikwenda omujoboojo gwayo. bg: [emijoboojo].
omujojoro [omujojoro] z. reb: OMWIJOJORO bg: [omujojoro].
omujuba [omujuba] z. Kimwe aha bikoreso by'abaheesi, ekikomwaho oruhu
 rw'entaama hamwe n'ebindi; kikoresibwa omu kujuguta nari kuhuutirira
 omuriro ngu gwakye gye. Ku yaagiire kutaaha omu kirubi, yaashanga
 omujuba gwe gwine ekifumuka. bg: [emijuba].
omujubi [omujubi] z. Omuntu orikushoha eby'enyanja. Enyanja emizire
 abajubi munaana. reb: OMUSHOHI bg: [abajubi].
omujugirwa [omujugirwa] z. Omukazi nari omwishiki murungi. Omujugirwa wa
 seeri, arugireho yaaboneka. bg: [abajugirwa].
omujugujugu [omujugújugu] z. Ekiti kikye, kitemire kigufu,
 kirikwejunisibwa kurekyera ebinyonyi nari agandi mari omu musiri.
 Otarekyerayo omujugujugu muraingwa. bg: [emijugujugu].
omujuguta-nkande [omujuguta-nkánde] y. Omuhiigi w'enyonyi,
 orikukoresa emijugujugu. Omushaija oriya n'omujuguta-nkande. bg:
 [abajuguta-nkande].
omujuguto [omujuguto] z. Omujugujugu. Omujuguto gwe gukateera enkanga,
 gwagiita. bg: [emijuguto].
omujugutsi [omujugutsi] z. Omuntu orikukoresa ekicunga, kuhuuha omuriro
 omu kirubi nari orikusinga oburindi. Omujugutsi akasya ekigyere,
 yaagurukyera. bg: [abajugutsi].
omujuma1 [omujuma] z. Embibo, nk'oburo nari omugusha, ezi baahuura nari
 ezi baajunga, zitari omu bishiisha. Baamuzindukira oburo bw'omujuma.
 bg: [emijuma].
omujuma2 [omujuma] z. Ekimera kikye kirikushaarira munonga, eki bagira
 ngu nikikora nk'omubazi gw'omunda. Omujuma gwine amaizi garikushaarira
 munonga. bg: [emijuma].
omujumbi [omujúmbi] z. Enjura nyingi erikugwa omu kasheeshe kare, kandi
 ekamara omwanya muraingwa. Eriizooba haimukiraho omujumbi. RT:
 omujumbi. fum: Omujumbi guti, ogutuurira nyokozaara. bg: [emijumbi].
omujumbuzi [omujúmbuzi] z. bg: [abajumbuzi]. 1) Omuntu orikubanza kureeba
 nari kuzoora oburyo bw'okukoramu ekintu. Abajumbuzi baingi, bakaruga
 omu nsi z'aheeru. 2) Omuhiigi orikwiha enyamaishwa ahi eyesherekire.
omujuni [omujuni] z. Omuntu orikwiha ondiijo omu kabi. Omujuni waitu
 Yesu akatufeera aha musharaba. RT: omujuni. bg: [abajuni].
omujunwa [omujunwa] z. Omuntu oyikiriize Yesu Kristo nk'omujuni we,
 akaatura ebibi kandi akabyeteisa. Omujunwa ahemereire kuba
 eky'okureeberaho kirungi omu bantu abandi. bg: [abajunwa].
omujurizi [omujúrizi] z. koz: KAT; KUR. RT: omujurizi. bg: [abajurizi].
 1) Omuntu owaayereebeire n'amaisho ge ekintu obu kyakorwa. Akareeta
 abajurizi babiri bonka, tibaabahurikiza. 2) Omuntu owaafeereire
 enyikiriza. Mwanga niwe yaitsire abajurizi ba Yuganda.
omujurugye [omujurúgye] z. 1) Emboga zirikushusha doodo, kwonka zo
 nibazihinga. Ziine amababi garikwenda kutukura; baaziteeka nizirugamu
 amaizi garikutukura. Eriizooba otateeka enyabutongo, oteekye
 omujurugye. 2) Emboga zirikwiragura ziteekirwe, zikacucumwa nari,
 zikacucumwa.
omujwasya [omujwásya] z. Ekimera ekirikwemeza omu kishugi, eki barikuha
 amatungo ngu gakamwe amate maingi. Baaza kutema omujwasya gw'okuha ente
 eraire, ezaire. bg: [emijwasya].
omujwekyerwa [omujwékyerwa] z. bg: [abajwekyerwa]. 1) Omuntu orikukora
 omu mwanya gw'ondiijo. Omujwekyerwa wa mukuru w'eishomero, aibire
 sente. 2) Omuntu otoorainwe kukiikira abandi. Omujwekyerwa w'eishaza
 ryaitu, tarikumanya kugamba. gyer: OMUSIGIRE.
omujwiga1 [omujwîga] z. Omugaara gw'ekicuncu, ogwehinguririize ebitsya.
 Entare ku yaareebire abahiigi, yaimutsya omujwiga gwayo. RT: omujwiga.
 bg: [emijwiga].
omujwiga2 [omujwîga] z. Ekiti ekirikutsigaraho baaheza kuhaguraho
 empagara zoona z'ebitookye. Ekitookye kya mujuba, kiine omujwiga
 muraingwa; gurikukira ogwa bukumu. RT: omujwiga. bg: [emijwiga].
omuka1 [omúúka] z. Omwanya ogu omuntu arikutuuramu. Bakashanga yaaza
 omuka, baamutsiga. RT: omuka.
omuka2 [omuka] z. Ekishaka ekiine empimbi y'omuhengyere, eyorobi, eki
 abaana barikurya ahabw'okunuriirira kwakyo. Baamureetera omuka
 yaagurya. reb: EKISHEEGURE; OMUFUNGWA koz: NK. bg: [emika].
omukaafiire [omukaafíìre] y. RT: omukaafiiri. bg: [abakaafiire].
 1) (Omu ba Kristo) Omuntu otakabatiziibwe. Omukazi ogwo, hati akaba
 omukaafiire. 2) (Omu Basiraamu) Omuntu otari Musiraamu. fum:
 Omukaafiire azaara omushomi.
omukaamwana [omukaamwâna] z. Obuzaare obu omuntu ayeta omukazi wa
 mutabani wa kigambwaho. Omukamwana azaire omwishiki. RT: omukaamwana.
 bg: [abakaamwana].
omukaanaana [omukaanáàna] z. reb: OMUKANKAANA km: omukankaana. bg:
 [emikaanaana].
omukago [omukágo] z. Enkoragana nungi hamwe n'okukundana ahagati
 y'abantu. Abo bashaija, baine omukago guhamire. RT: omukago. gyer:
 OKUNYWANA. fum: Ekiita omukago juba, n'okweguza n'okutiiza. bg:
 [emikago].
omukaikuru [omukáíkuru] z. Omukazi okuzire munonga. Omukaikuru akuzire
 takiine gagyenda. RT: omukaikuru. cob: Omukaikuru akarya emyate ebiri
 ati, "Naabona obwezirikiriro". fum: Emireebere mibi y'omukaikuru
 emuhindura omurogi. bg: [abakaikuru].
omukama1 [omukáma] z. RT: omukama. bg: [abakama]. 1) Omuntu ohairwe
 kutegyeka abandi. Omukama ku yaizire kubataayaayira baamubagira ente
 ishatu. 2) Omuntu okugabiire eitungo munomuno nk'ente. fum: Omukama
 n'okukamiire. Oine ebintu niwe ayetwa mukama'itu.
omukama2 [omukáma] z. Omuntu oine ebintu hamwe n'esente nyingi. Ogwo
 mushaija hati akaba omukama, takizaanirwaho. RT: omukama. fum: Omukama
 n'okukamiire. bg: [abakama].
omukamba [omukámba] z. Ekicweka ky'ekitakuri eky'eruguru ekiriho
 amababi. Embuzi zaarya emikamba, zaagimaraho. bg: [emikamba].
omukambuuzi [omukambuuzi] z. Omunyarugambo orikuteerana abantu,
 nk'omukazi n'omushaija we, bakataana. Akagira abakambuuzi baingi,
 baamuremesa omukazi. bg: [abakambuuzi].
omukana [omukana] z. Enyama zishazire, zitungire aha musito. Twahikayo,
 yaatuha emikana. bg: [emikana].
omukandara [omukándara] z. Omweko nari orukoba rw'okwezirikisa empare.
 Omukandara gwe, yaashanga bagwibire. bg: [emikandara].
omukandu [omukandu] z. Ekishaka eki orikukwata okakishoroora okakihinga,
 ahagati hakagyenda nihatsigaraho ekitahingire. Muteere emikandu,
 turahutsye. bg: [emikandu].
omukanduura [omukánduura] z. Ekiti ky'omu kibira, eki barikutaho
 ebihumi by'enjoki. Emikanduura ye yoona, baagiiba. bg: [emikanduura].
omukangaine [omukangáìne] z. Enjoka ndaingwa erikushushana
 n'ebinyaatsi bibisi, etaine rindi eibara. Baita enjoka y'omukangaine.
 bg: [emikangaine].
omukanja [omukânja] z. Omuti ogurikweraho obujuma bukye bw'embumburi,
 burikunuriira; abaana nibakunda kuburya. Bagiire omu kishaka, baatema
 emikanja yoona. bg: [emikanja].
omukankaana [omukankáàna] z. Omukira gw'ekitookye. Abaana baaba
 nibazaana, baheekire emikankaana. reb: OMUKAANAANA km: omukaanaana. bg:
 [emikankaana].
omukankaburo [omukankaburo] z. Ekitookye kito, ekiriyo nikitaho ezindi
 mpagara. Emikankaburo yangye yoona ehikirwe omuyaga. bg:
 [emikankaburo].
omukaraata [omukaraata] z. Ekintu ekyomire kandi ekitakiine maani omu
 mubiri gwakyo. Ente ye ekuzire, n'omukaraata. bg: [emikaraata].
omukarabanda [omukarabanda] z. Enkaito za kare, ezi baabaire babaija
 omu biti. Shwenkuru ajwaire emikarabanda mirungi. RT: omukarabanda. km:
 omutarabanda. bg: [emikarabanda].
omukarabo [omukárabo] z. Ekiti ky'amataagi magufu n'ebirabyo birikwera;
 emigoye yaakyo nibagirukisa. Enku yaazikomesa emigoye y'omukarabo. bg:
 [emikarabo].
omukarabyo [omukárabyo] z. Ekintu kigumire munonga. Yaareeta ekigyezo,
 kyaba kiri omukarabyo! bg: [emikarabyo].
omukaragate [omukaragáte] z. Omuntu nari ekintu kirikutiinisa.
 Baabugana omukaragate gw'enjoka, bairuka. bg: [omukaragate].
omukaragye [omukarágye] z. Eibumba rikye eri orikubaasa kuzirigitirira
 omurundi gumwe waaba noobumba, rikozirwe aha ibumba ringi. Omu mugoma
 gwona gw'eibumba, aihiremu emikaragye mikye. bg: [emikaragye].
omukarangye1 [omukarángye] y. Oburo bw'omujuma obu barabize aha muriro
 nari obucoori bukarangire. Esaano y'omukarangye teenuza oburo bugoyire.
 bg: [emikarangye].
omukarangye2 [omukarángye] z. Omukyereenyo oguza omu maino g'omuntu
 ahabw'okureetsa. Abareetsi baingi nibamanyirwa aha mukarangye. bg:
 [emikarangye].
omukararwe [omukarárwe] z. Ebinyaatsi biraingwa by'obugimbi, ebirikukira
 kushangwa omu mugongo, ebi barikukira kushakaaza enju, ebitara,
 n'ebindi. Obunyaatsi by'omukararwe, bwine obugimbi burikubaba munonga.
 bg: [emikararwe].
omukaro [omukáro] z. Enyama eyanikirwe aha muriro, ngu emare obunaku
 buraingwa etakasiisikaire. Ompe omukaro tindikwenda kurya ekibiriza.
 RT: omukaro. fum: Ebitari omu ntensa, embwa ekahunga omukaro. bg:
 [emikaro].
omukaru [omukáru] z. Kyayi etari y'amate. 'We tanywa kyayi y'amate,
 naanywa omukaru. RT: omukaru.
Omukatoriki [omukatóriki] z. Omuntu orikushoma enyikiriza,
 eyakomookire Rooma. bg: [Abakatoriki].
omukazi [omukázi] z. RT: omukaru. bg: [abakazi]. 1) Omuntu oine
 ebicweka by'obukazi. Abakazi boona bakaragiirwa kujwara ebiteeteeyi.
 2) Omuntu mukuru owaashweirwe nari owaazaireho. Aine omukazi murungi.
 fum: Omukazi mubi, n'enkwita-hoona. Omukazi omwe aba nyoko. Omukazi
 mubi aba otajwaire. Omukazi murungi omuragwa sho.
omukiika [omukiika] z. Omurenzyo ogu bata omu kibira kutanga amaizi,
 nari kurinda eitaka. Ataire emikiika omu kishaka kye, kutanga omutunga.
 bg: [emikiika].
omukiisa [omukíìsa] z. reb: OMUGIISI km: omugiisi. bg: [emikiisa].
omukimba1 [omukîmba] z. bg: [emikimba]. 1) Ebihingwa by'omujuma byaba
 biri bingi munonga, bitarikubaasa kwekorerwa omuntu omwe. Yaareeta
 omukimba gw'ekiteebo ky'oburo. 2) Ente nainga enyamaishwa nyingi
 munonga. Aine omukimba gw'ente. Naabugana omukimba gw'enturegye.
omukimba2 [omukîmba] z. Esente zirikushashurwa omufumu nari omuheesi.
 Omukimba gwe gw'okugura omuhoro akagarukayo nagwo. bg: [emikimba].
omukimbo [omukîmbo] z. Entaashurano. Akamuha omukimbo gw'ente. bg:
 [emikimbo].
omukindo [omukîndo] z. Ekiti kirikumera omu bisharara, eki amabaabi
 gaakyo bagarukisa emikyeeka. Yaamucwera emikindo. reb: MATAAGI;
 EKIKINDO RT: omukindo. bg: [emikindo].
omukinga [omukínga] z. Omuti muhango gw'amahwa makye n'amataagi
 agakoresibwa kwihwamu emihini; gukira kumera omu ruhanga haihi
 n'amaizi. Omuhini gw'efuka ye, bakagubaija omu mukinga. bg: [emikinga].
omukinga-ngabo [omukínga-ngabo] y. Omuntu orikukinga kurungi engabo aha
 mukoro. Ogwo mushaija naamanywa buri omwe, ku n'omukinga-ngabo murungi.
 bg: [abakinga-ngabo].
omukinga-ngaro [omukinga-ngaro] y. Omuntu w'omworo runuuka, otaine eki
 arikubaasa kwekorera. Muhara wangye, n'omukinga-ngaro. bg: [abakínga-
 ngaro].
omukingo [omukîngo] z. bg: [emikingo]. 1) Omwenda ogu bakingisa aha
 muryango gw'enju nari gw'ekishengye. Aha kishengye kye, hariho omukingo
 gw'amareere. 2) Omwenda ogu bakingiza omugore, ngu atareebwa. Omugore,
 baaba bamutwekyereire omukingo gurikwera. 3) Omwenda ogukoresibwa
 kubaganisa ekishengye omu bicweka bibiri.
omukira [omukíra] z. RT: omukira. bg: [emikira]. 1) Ekicweka
 ky'enyamaishwa, enyonyi, n'enkoko eky'enyima, obumwe ekirikuba kiriho
 ekyoshe. Enyana yaabo ku yaareebire ezindi zaakina, nayo yaazinga
 omukira yairuka. 2) Obushaija. fum: Akakira k'embuzi, keeyerera ahi
 karikuhika.
omuko [omúko] z. Omuti gw'amahwa magufu, gurikubyarwa empimbi.
 Nigurabya ebirabyo n'emizi birikutukura. Omuko nigutamba omu nda. RT:
 omuko. gyer: OMURINZI 2). bg: [emiko].
omukoba [omukóba] z. Obuhango bw'ekintu nari obukye bwakyo. Omuhoro ogu
 aguzire, gwine omukoba muhango. reb: OMUZIMBA bg: [emikoba].
omukobokobo [omukobókobo] z. Omuti gw'omu ishwa, ogurikukira kumera
 aha nkungu. bg: [emikobokobo].
omukogotsi [omukógotsi] z. Omuntu orikukogota ebisisi, nari orikunonora
 enyungu ngu zibonere. Omukogotsi eriizooba yaakogota ebisisi bishatu.
 bg: [abakogotsi].
omukokwe [omukokwe] z. Ekiti eki barikwihaho emigoye y'okurukisa
 emikyeeka n'ebindi. Omukowe gwine emigoye mirungi. bg: [emikokwe].
omukokye [omukokye] z. Omufuregye gukozirwe amaizi g'enjura nyingi,
 agarikuhimintuka aha mugongo. Eihunga eryagwire, rikatsiga emikokye
 mingi omu musiri. bg: [emikokye].
omukoma1 [omukóma] z. bg: [emikoma]. 1) Oburo butarimu muhogo, obugumire
 eisa. Oburo bw'omukoma, bumuremeire aha rubengo. 2) Omugusha
 gutainikire. Omugusha gw'omukoma hati gurimu sente. 3) Amate gatarimu
 maizi. Baatugaburira amate g'omukoma.
omukoma2 [omukoma] z. reb: ENKOMA bg: [emikoma].
omukomagi [omukomagi] z. Omuntu orikukora ebitooma kuruga omu bishushu
 by'ebitooma. Ishenkuru akaba ari omukomagi rurangaanwa. bg:
 [abakomagi].
omukomba [omukômba] z. Omuti muraingwa gugororokire, ogu bata ahaiguru
 y'enju kushakaariraho. bg: [emikomba].
omukondere [omukondére] z. Omuntu orikuteera eikondere nari enzamba. Obu
 baija kweshongora, bakeebwayo omukondere tibyabonera. bg: [abakondere].
omukondo [omukôndo] z. 1) Ekiti nari omutsintsi ogurikukwatanisa
 orutetere n'ekyozi nainga omwongo. 2) Omukono gw'ekintu ogu bakwata
 nibakikiriza. Yaaza kukiriza ekikopo, omukonda gwacweka.
omukondokondo [omukondókondo] z. reb: ENKONDO 3 km: enkondo. bg:
 [emikondokondo].
omukondoozi [omukóndoozi] z. Omuntu orikweyerera nari kuboneza enju
 nari embuga. Abakondoozi eriizooba tibaija. bg: [abakondoozi].
omukone [omukóne] y. Eby'okurya bitahiire gye. Yaabaha ebitakuri
 by'emikone, byabarema kurya. bg: [emikone].
omukongorani [omukóngorani] z. Ekishaka kiine amababi garikukwatira,
 eki abariisa bakoramu enkofiira. Enkofiira y'omukongorani, neetagata.
 bg: [emikongorani].
omukongororo [omukongororo] z. Omusisa gw'ekicoori oguhurubwirweho
 enjuma, nari ogutaine njuma zoona. Enku zaabura, baateekyesa
 emikongororo. bg: [emikongororo].
omukono1 [omukóno] z. RT: omukono. bg: [emikono]. 1) Ekicweka ky'omubiri
 gw'omuntu ekirikutandikira aha ibega kikagarukira ahu engaro
 etandikiire. Yaamuruma omukono, gwazimba. 2) Omuntu kuba aine omugisha
 murungi omu mirimo. Aine omukono mubi. 3) Okuguru kw'enyamaishwa
 okw'omumaisho. gut: 'Okugira omukono muraingwa: Nikimanyisa ngu
 n'omushuma.'. Ku yaagibaaga yaatutsira omukono gwona. fum: Omukono
 gwateire ngoma, tiguteera nzigye. ekis: Ekishaakuzo: (Shwenkuru)
 Nyabukono bukye, nkubito igumire? Ekiito: Ekiteeko.
omukono2 [omukóno] z. RT: omukono. bg: [emikono]. 1) Eiziina
 eritairwenaha kihandiiko kukihamya. Yaayanga kuta omukono aha baruha,
 tibaagitwara. 2) Empandiika y'omuntu omu kitabo, ey'okukwatanisa
 enyuguta. Omukono gwe tigurikushomwa.
omukoonyo [omukóónyo] z. Ekiti kirikurugamu amaizi gari nk'amajuta, agu
 bagira ngu nigatamba endwara z'omubiri, nk'ebiguuna, ebisente, obuhere,
 n'ebindi. Omwana yaayesiiga omukoonyo. bg: [emikoonyo].
omukooto [omukooto] y. Eby'okurya bibisi nari bitakahiire gye,
 birikukucuka. Ebitakuri tukabirya bikiri emikooto. reb: OMUKUJUMBWA bg:
 [emikooto].
omukoro [omukóro] z. Oruteerane rw'abantu abaine ekigyendererwa kimwe
 omu muringo gw'okushemererwa nari gw'obusaasi. Baaba bagiire omu mukoro
 gw'okugaitwa kw'omutabani. RT: omukoro. bg: [emikoro].
omukoryo [omukoryo] z. Amababi mato g'amashaza, agariibwa haaba hariho
 eibura ry'emboga. Yaareeta emikoryo. bg: [emikoryo].
omukoyo [omukóyo] z. Ebintu birikwera, birikwenda kushushana n'eiju rya
 kashenda, ebirikushangwa ahansi y'enkungu, ahu omushwa nari enkyebebe
 nyingi zirikutuura n'ekikama kyazo. Omukoyo nigutega gye enshonzi.
omukozi1 [omukózi] z. bg: [abakozi]. 1) Omuntu okora omurimo gwona.
 2) Omuntu orikukorera ondiijo ahabw'empeera. Abakozi be akabanyaga,
 baagyenda.
omukozi2 [omukózi] z. Omuntu orikukora munonga n'amaani. Akashwera
 omukazi w'omukozi. bg: [abakozi].
Omukristo [omukristo] z. Omuntu weena orikwikiririza omuri Yesu Kristo.
 Abakristo boona bashemereire kukorera hamwe omu kujanjaaza ekigambo kya
 Ruhanga. bg: [Abakristo].
omuku1 [omuku] z. bg: [emiku]. 1) Eiraka eriteerwa enumi, yaaba
 neejuga. Enumi yaateera omuku. 2) Eiraka ry'enjojo yaaba neejuga.
 3) Eiraka ry'omweshezi, yaaba naayeta omuriisa ngu atsyore ente aha
 maizi. Abaahuriire omuku gw'omweshezi, bakafunya ente zairira haihi
 n'amaziba. 4) Eiraka eririkuteerwa omuntu nka yaaba ahabiire omu
 ihamba, nari asinzire ngu bamuhabure.
omuku2 [omuku] z. Akarimi k'ekihingwa, aku kirikureeta kyaba nikimera.
 Ebihimba bye ku byatandikire kureeta emiku, yaabiiha aha mbuga. bg:
 [emiku].
omukubo1 [omukúbo] z. bg: [emikubo]. 1) Ahu ekintu kikubiire. Omukubo
 gw'empare ye gwatsya. 2) Ekintu ekikubire. Omukubo gw'omufarasi.
omukubo2 [omukúbo] z. reb: OMWIJOJORO bg: [emikubo].
omukubuuzi [omukúbuuzi] z. Omuntu orwanira kandi okasingura eihanga
 eritari rye, akaryegaruriza, akaritegyeka. Abakubuuzi ba Afirika,
 bakaruga omu mahanga maingi ga Buraaya. bg: [abakubuuzi].
omukugiro [omukúgiro] z. Omwanya gw'aha muheru gw'ekintu ekirikurukwa;
 nk'entaara, omukyeeka, nari ekiibo. Eki kiibo, kiine omukugiro muhango.
 RT: omukugiro. bg: [emikugiro].
omukujumbwa [omukujúmbwa] z. reb: OMUKOOTO bg: [emikujumbwa].
omukumbi [omukûmbi] z. Omuntu w'oruganda orundi ou orikuteera nawe
 obukumbi. Omukumbi niwe yaamutambiire kikubuuko. bg: [abakumbi].
omukumiirizi [omukúmiirizi] z. bg: [abakumiirizi]. 1) Omuntu
 orikuzibira abantu kuhika omu mwanya ogurikuzibirwa. Omutabani niwe
 yaabaire ari omukumiirizi aha bugyenyi bwe. 2) Omuntu orikukora gumwe
 aha migyenzo y'obushwere, omugore yaaba naataaha omu nju, akashusha
 nk'orikumutanga.
omukundi [omukundi] z. Akacweka akarikushangwa aha nda, ahi bashara
 orurera. Omwana we, aine omukundi muhango. RT: omukundi. bg:
 [emikundi].
omukundwa [omukûndwa] z. Omuntu ou orikuba nookunda munonga. Omukundwa
 wangye agiire seeri mayanja. gyer: ENKUNZI. bg: [abakundwa].
omukunga [omukûnga] z. Ekicweka ky'ekitookye, eki empagara zirikuba
 zikwatiireho. Omukunga nigwo yaata ahansi y'esafuriya. gyer: OMUJWIGA
 2. bg: [emikunga].
omukungu1 [omukúngu] z. Omuhwezi w'owomuruka. Omukungu akabakwatira
 omushoro boona. kom: [<Lug. omukungu]. bg: [abakungu].
omukungu2 [omukúngu] z. Omunwa gw'ekitookye ogurikuba guri muhango.
 Oruhagara rwangye nshangireho emikungu ebiri n'omuhasha gumwe. bg:
 [emikungu].
omukunguru [omukúnguru] z. Ebikoko ebikwatiire omu matu g'omuntu. Amatu ge
 gaijwiremu omukunguru, tarikuhurira gye. bg: [emikunguru].
omukunisirizo [omukúnisirizo] z. Omweshungo gurengire. Omukunisirizo
 gwawe, gwandusya.
omukunkuma [omukunkúma] z. Ekintu kingi munonga, ekitarikwingana nk'oku
 kyakubaire kiri. Nkagura ente ye, yanshaba omukunkuma gwa sente. gyer:
 OMUNA.
omukunkumukwa [omukunkumúkwa] z. Omuragara gw'oburo. Yaaza kwera
 omukunkumukwa. bg: [emikunkumukwa].
omukunuzi [omukunuzi] y. Omuntu otarikwenda kugaba ebintu bye. gut:
 'Mwimi mukunuzi.'.
omukunyu [omukúnyu] z. Omuti gw'omu ruganda rw'emitooma, ogu
 barikubaijamu obwato. Yaasiiba naaronda obwato bw'omukunyu.
omukura [omukura] z. Omufuregye oguteirwe kutwara amaizi omu mwiga.
 Naabasiga nibatega enshonzi omu mukura. bg: [emikura].
omukuraijo [omukuráíjo] z. Akati k'empimbi n'amababi garikuhara, kandi
 egororokire etaineho kataagi koona. Nikakoresibwa omu kubaga, baaba
 nibombeka n'okuruka ebitanda. bg: [emikuraijo].
omukuratizi [omukúratizi] z. Omuntu orikuheereza omubazi omukazi
 owaamara kuzaara, ou ekyanyima kyayanga kwija. Ku baagiire kuruga
 ow'omukuratizi, bashanga ekyanyima kyaragaire. km: omukuratsi. bg:
 [abakuratizi].
omukuratsi [omukuratsi] z. km: omukuratizi. bg: [abakuratsi]. 1) Omwe aha
 bantu ab'enyikiriza emwe. 2) Omuntu orikuhwera abazaire, kureeta
 ekyanyima. gyer: OMUKURATIZI.
omukuri [omukuri] z. Ekintu ekikozirwe nk'ekishekye kigufu
 ky'emihengyere aha rubaju, kikoresibwa omu kushendekyereza amaraka omu
 kweshongora n'okuzina. Naateera gye omukuri. reb: ENTONVU; EKITEMBWE;
 OMUBANDA 1 bg: [emikuri].
Omukurisitaayo [omukurisitáàyo] z. Omuntu ou enyikiriza ye yaahagukire
 aha nyikiriza ey'Abakatoriki. bg: [Abakurisitaayo]. [ebik:
 Ekatandikwaho Martin Ruther.]
omukuufu [omukúùfu] z. Otwoma tushuminkaine, tukozirwe omu zaabu nari
 efeeza, otu abakazi bakira kujwara omu maraka nari aha mukono. Aine
 akakuufu ka mutare, omu bisya. RT: omukuufu. bg: [emikuufu].
omukuuhuro [omukúúhuro] z. Obunaku bw'enjara, obu abantu barikuba bataine
 by'okurya byona. Abaana be bakaitwa omukuuhuro.
omukuunyu [omukúùnyu] z. Ebintu ebirikuteekaana ahansi y'ekigirikani,
 nari y'enkyeka y'amaarwa (g'ebitookye) agarikuba gatagyegyeinwe gye,
 nari ebitookye birikuba biritsire. Amaarwa akashanga gaahweiremu
 hatsigaire omukuunyu. gyer: EIBONDE. bg: [emikuunyu].
omukuuru [omukuuru] z. Endwara erikwonora obwoya bw'enyamaishwa
 nk'embuzi, embwa, n'ezindi. Embuzi yangye erwaire omukuuru.
omukuutsi [omukuutsi] y. Omuntu orikugyemesereza kukora ekintu eki
 baamuzibira. Omushaija ogu n'omukuutsi. bg: [abakuutsi].
omukuyi [omukuyi] z. Omuntu orikukira kuragaza amasha aha nte. bg:
 [abakuyi].
omukuza [omukúza] z. Ekisisi kihango. Amaarwa agamwe baagata omu
 nkyeka, agandi baagata omu mukuza. RT: omukuza. bg: [emikuza].
omukwata-ngwe [omukwáta-ngwe] z. Ekiti ekirikuranda, eki barikurukisa
 ebiteebo, entaara, n'ebindi; kiine amahwa n'engingo kandi nikimera omu
 migongo. Embuzi ku zaabaire niziriira omu kishaka, ezimwe zaaza aha
 kikungu ky'omukwata-ngwe. bg: [emikwata-ngwe].
omukwato [omukwâto] z. Esente nkye ezi omuguzi arikushashurira ekintu,
 kwonka kikaguma na nyinakyo, ngu ku oribona ezindi ozishashure babone
 kukuha ekintu kyawe. Omukwato ogu yaahaire, bakaguriira busha ebintu
 baabiha ondiijo. bg: [emikwato].
omukwe [omúkwe] z. Omuntu orikushwera muhara waawe. RT: omuko. bg:
 [abakwe]. 2) Omwe aha bantu abaaza aha bukwe. Abakwe baareeta enjugano.
 fum: Otaricwa ogwa muhara waawe mukwe waawe atakaizire.
 mukwe otajugire Ekitebe ky'ekihiringitsi, ky'ekiti. Baamuha mukwe
 otajugire ngu abe niyo yaashutamaho.
omukwegi [omukwegi] z. Omuntu ou omurimo gwe guri ogw'okunyurura ebyoma
 omu kuheesha. bg: [omukwegi].
omukwegye1 [omukwégye] z. Akooma kakye kakwegirwe. gyer: OKUKWEGA. bg:
 [emikwegye].
omukwegye2 [omukwêgye] z. Emboga zivurugire. reb: EKIVURUGYE
omukwenda [omukwenda] z. Omuntu wa kare owaabaire akora nk'entumwa
 y'omutegyeki. RT: omukwenda. kom: [< RT. omukwenda]. fum: Owaabaireho
 omukwenda tabura mpare. bg: [abakwenda].
omukyayuukye [omukyáyuukye] y. Omuringo ogu ekintu kirikuba kirimu,
 kyaba kihweiremu ensha nari omugaju. Yaanywa amaarwa g'omukyayuukye,
 yaasinda.
omukye [omúkye] z. Omuramba ogumazireho ebiro bibiri guhiire. Twanywa
 omukye.
omukyebe [omukyébe] z. Ekyoma ky'okubiikamu ebintu. Yaamuha omukyebe
 gw'amajuta. RT: omukebe. bg: [emikyebe].
omukyeeka [omukyééka] z. Ekintu ky'okushutamira nainga kweyarira,
 ekirukirwe omu mababi g'enkindo, omugugu nari omubimbiri. Ku oriza
 kwija, ondeetere omukyeeka. RT: omukeeka. bg: [emikyeeka].
omukyeka [omukyéka] z. Emishatuka y'aha bigyere nari y'ebitsintsiino.
 Omukazi aine emikyeka aha bigyere. reb: OMUGAARI bg: [emikyeka].
omukyene [omukyéne] y. Omuntu oine ebyetengo ebi atainiire buryo
 bw'okubyehitsyaho, nk'omworo, n'abandi. Mbwenu ningira ngu ogwo mwana
 n'omukyene obu ente ze zaamuhoireho. bg: [abakyene].
omukyenkye [omukyenkye] z. Ekishaka ky'omuteete ekiihwamu orumuri kyaba
 kyomire, kandi kikakorwamu obukyenkye bw'okuteera omu kweshongora. Za
 omu muteete ondeetereyo omukyenkye gumwe. bg: [omukyenkye].
omukyeno [omukyeno] z. Eibura ry'ekintu nk'obuhwezi, eririkureetera
 omuntu kubonabona. Akafa aha mukyeno. RT: omukyeno. bg: [emikyeno].
omukyera1 [omukyéra] z. Ekihanda ekiri ahagati y'ekibira nari orufunjo,
 ahi batemire obunyaatsi. Baaza kutema ebitoogo omu mukyera. bg:
 [emikyera].
omukyera2 [omukyéra] z. Ekyererezi ky'okwezi.
omukyereere [omukyereere] z. Ekiti ekirikweraho enkyereere.
 Omukyereere nigwo gwamuhara. bg: [emikyereere].
omukyeri [omukyêri] z. RT: omuceeri. bg: [emikyeri]. 1) Ekihingwa ekiri
 omu ruganda rw'obunyaatsi, nk'oburo, omugusha nari engano, ekyeraho
 enjuma ndaingwa, zirikwera; ezirikuriibwa. Baagura omukyeri omu katare.
 2) Enjuma zirikwera aha kihingwa ky'omuceeri, ezirikuriibwa. Oturiisize
 omukyeri munonga, titukigwenda.
omumaisho [omumáìsho] z. 1) Ahantu aheebembeire ekintu. Omumaisho g'enju.
 2) Ahantu ahatakahikirwe. Omu biro by'omumaisho. 3) Ekicweka ky'ekintu
 ekirikwebembera. Naija nshutami omumaisho.
omumara [omumara] z. Omuti gugumire munonga, gw'ekishushu kirikutukura.
 Enyonyi yaaza omu muti gw'omumara. bg: [emimara].
omumazi [omumazi] z. Ekiti kirikuhingwa, ky'enjuma zirikurugwamu
 amamesha. bg: [emimazi].
omumero [omumero] z. Embibo ezimereire hamwe omu musiri. Entabire z'omu
 ruhanga, zaagizire omumero. bg: [emimero].
omumiro [omumiro] z. Ekicweka ky'amaraka, ekihwera omu kumira
 eby'okurya. Omwana yaagira ngu naahururwa aha mumiro. RT: omumiro. bg:
 [emimiro].
omumuri [omumuri] z. Ekiti kiraingwa ky'empimbi egumire, nikirugamu
 enku zirikwaka munonga. bg: [emimuri].
omuna [omúna] y. Ebintu bingi munonga. Obugyenyi bwaitu, bukagira
 omuna gw'eby'okurya. gyer: OMUKUNKUMA.
omunaaba [omunaaba] z. Ekiti kirikukira kumera omu myanya y'amaizi.
 Ebishushu byagwo, nibabikoresa nk'emigoyi y'okurukisa emishambi nari
 ebirago. Omu kisharara kyaitu harimu eminaaba mingi. gyer: OMUTEMBE 1.
 bg: [eminaaba].
omunaara [omunáàra] z. Akacweka kakye k'ekyombeko, akarikukirayo
 oburaingwa. Eiramizo tiriine munaara. bg: [eminaara].
omunaga [omunaga] z. Ekitsibo ekiraingwa kikozirwe omu mpotore. Yaagura
 eminaga y'okusibika embuzi ze. bg: [eminaga].
omunagiro [omunágiro] z. Omwenda ogu omuntu ayefubika omu maraka nari omu
 mabega, kumutambira embeho. Omunagiro gwe nigushusha nk'ogwangye. RT:
 omunagiro. bg: [eminagiro].
omunago [omunágo] y. Omuringo gw'okweshera ente, omwe naatambikirana
 mutaahi we eicuba; ekyeshero kyaba kiri hare. Ensi eyomire, hati
 nitweshera omunago.
omunaha [omunáha] z. Enyamaishwa y'ekikokyo, ehweire aha magufa
 ekahoroota. Ente eganzire, n'omunaha. bg: [eminaha].
omunaku [omunáku] z. Omuntu otaine butuuro n'obuhwezi, kandi
 arikubonabona. Omukaikuru ogwo, atuura ari omunaku. reb: OMUKYENE bg:
 [abanaku].
omunekye [omunekye] z. Ekitookye kihiire kikahinduka eibara kikaba
 kinekye. Omunekye ogu baamuha gwaba guhiire munonga. bg: [eminekye].
omuniagiiro [omunáígiiro] z. Ekikorwa ky'okuniagiira. Ogu muniagiiro
 gw'enjangu gwaba guta?
omunigi [omunigi] z. Omuntu orikwita abantu nari ekintu akikwaitse aha
 maraka, kukizibira kwitsya. bg: [abanigi].
omunigo [omunigo] z. Ekikorwa ky'okuhotora ebitsya nookwata ekimirinko
 otyo okazingiza amaraka g'ekintu kikabura kwitsya. Bakarwana, onu
 yaamuha omunigo. bg: [eminigo].
omuniogano [omuniogano] z. Ekikorwa ky'okuniogana. Omu bugyenyi, haaba
 harimu omuniogano.
omunofa [omunofa] z. Enyama etarimu igufa. fum: Mwoyire ez'eminofa,
 nimutaara embaare. bg: [eminofa].
omunogoozi [omunógoozi] z. Omubumbi. Omunogoozi, niwe yangabiire enjoga
 yangye egyo. bg: [abanogoozi].
omunoino [omunoino] z. bg: [eminoino]. 1) Amaizi g'ebihimba biteekire.
 Omunoino ogwo nigunuuka kubi. 2) Omukuunyu gw'amaarwa. reb: OMUTOHA
omunono [omunóno] z. Akantu karukirwe omu bugoye, aku barikujwara omu
 mikono keekuringiriire. Omukazi yaajwara eminono yaabonera. bg:
 [eminono].

omunoono [omunóóno] z. Ekigyere ky'ente. Ahi baabagire, embwa zirya
 eminoono. bg: [eminoono].

omuntu1 [omuntu] z. Ekihangwa ekiri omu ruganda rw'ebinyamaishwa;
 ekiine obwengye, kukiza ebindi byona kandi ekirikuteekateeka. Ruhanga
 obu yaahanga omuntu, akamuha obushoboorozi bw'okutegyeka ebintu ebindi
 byona. RT: omuntu. bg: [abantu].
omuntu2 [omuntu] z. Ekigambo ekikoresibwa kushoboorora entsigwa
 enyetwara n'empamiiriza, ey'okubanza (nyowe, itwe), eya kabiri (iwe,
 imwe), eya kashatu (uwe, bo, kyo, byo, ho, rwo, n'ezindi). koz: omu
 by'endimi.
omunugi [omunúgi] y. Omuntu orikusheshemukwa munonga. Akashwera omukazi
 w'omunugi. bg: [abanugi].
omunvuuri [omunvúúri] z. reb: OMUTAKA koz: KI. bg: [eminvuuri].
omunwa [omunwa] z. RT: omunwa. bg: [eminwa]. 1) Ekicweka ky'omuntu
 nari enyamaishwa ekishweka amaino. Omushaija yaagwa ahansi, yaahutaara
 omunwa. 2) Ekicweka ky'ekintu, nk'ekyanzi nari ekisisi, ahi ebintu
 biraba kutaaha omunda. Omunwa gw'ekyanzi gushanjuukire munonga.
 3) Ekijuma kimwe ky'ekitookye, nari akati kamwe k'esigara. Ekitookye
 eki, kiine eminwa mihango. 4) Omutwe gw'ekintu, nk'ekaraamu, ogurikuba
 gushongoize. Omunwa gw'ekaraamu yangye gwabura. fum: Nooreeba omunwa
 gw'enkoko, noobuuza amaino gaayo?
omunya [omunya] z. Akagoye aku barukisa omuheiha nari ekiibo. fum:
 Omunya murungi, gurugwamu omuhiro murungi. bg: [eminya].
omunyaafu [omunyáàfu] z. Akati kakye karaingwa akarikwejunisibwa omu
 kuteera nari kubonereza owaashobya. Omushomesa akamuteeza omunyaafu,
 gwahendagurika. bg: [eminyaafu].
omunyaara [omunyáára] z. Omunyagara nari omunyoga; akatookye
 akatakakuzire gye. Akatookye baakatema kakiri akanyaara. RT: akaniara.
 bg: [eminyaara].
omunyabanyo [omunyábanyo] y. Ekintu kikye munonga, ekitarikumara
 mubaro gw'abantu abaakibagana. Eby'okurya byaba omunyabanyo.
omunyabishuba [omunyabishúba] y. bg: [abanyabishuba]. 1) Omuntu
 orikukunda kubeiherera abandi. Mwene sho n'omunyabishuba. 2) Omuntu
 w'orugambo, otarikubaasa kubiika naama y'ondiijo.
omunyabuguru [omunyabuguru] y. Omuntu orikugyenda juba akatsigisa
 abandi amaguru. bg: [abanyabuguru].
omunyabuzaare [omunyabuzáàre] z. Omuntu w'oruganda rwanyu, nari omuntu
 oine akakwate ahari iwe. Obugyenyi bukaba obw'abanyabuzaare bonka. bg:
 [abanyabuzaare].
omunyabwengye [omunyabwêngye] z. Omuntu oine obwengye bw'ahaiguru omu
 kwetegyereza, kandi orikurahuka kukyenga eki baamugambira. Ebibuuzo
 bikaba bigumire, byahikwa abanyabwengye bonka. bg: [abanyabwengye].
omunyabwira [omunyabwira] y. Omuntu w'obwira omu kukora emirimo ye.
 Omuhara we n'omunyabwira. fum: Omunyabwira ati "Byahiire"; ow'omururu
 ati "Nkutiinire". bg: [abanyabwira].
omunyabwoba [omunyabwôba] y. Omuntu orikutiina munonga. Ogu
 munyabwoba, tarikubaasa kuza aheeru wenka. bg: [abanyabwoba].
omunyaga [omunyaga] z. Ekibuga ky'ente eki omunyante afurukiremu, abandi
 bakakitaahamu; okukyeeya bakweta okushankara. Ente ziraire omu munyaga.
 bg: [eminyaga].
omunyagara [omunyágara] z. Ekitookye kitakakuzire. reb: OMUNYAARA bg:
 [eminyagara].
omunyagi [omunyagi] z. RT: omunyagi. bg: [abanyagi]. 1) Omuntu
 orikutwara ebitari bye, nari orikwaka ondiijo ebye. Orurembo oru
 rwijwiremu abanyagi, orwegyendesereze. 2) Omuntu otarikugarura eki
 yaayeguza mutaahi we nka sente. Omushaija we n'omunyagi. gyer: OMWAYI.
omunyago [omunyago] z. Ebintu ebiibirwe nari ebyayakwa abandi, omu
 rugamba. Baareeta eminyago y'ente. RT: omunyago. bg: [eminyago].
omunyagwa [omunyágwa] z. Omuntu owaakwatwa omu rugamba. bg: [abanyagwa].
omunyaitima [omunyaitíma] y. Omuntu oine eitima otarikwendeza abandi
 kutunga. Omukazi ou yaashweire n'omunyaitima. RT: omunyaitima. bg:
 [abanyaitima].
omunyakantu [omunyakantu] y. Omuntu otarikwenda ngu ekintu kye,
 kikwatweho ondiijo. Muramu wangye n'omunyakantu. bg: [abanyakantu].
omunyakyaro [omunyakyaro] z. Omuntu okiri enyima omu biteekateeko
 n'omu ntwaza; omuntu mubisi. Aine emicwe nk'ey'abanyakyaro. bg:
 [abanyakyaro].
omunyamahanga [omunyamahánga] z. Omuntu otwire omu ihanga eritari rye.
 Ogu mushaija n'omuyamahanga. RT: omunyamahanga. bg: [abayamahanga].
omunyamakuru [omunyamakúru] z. Omuntu orikurundaana, kuhandiika, nari
 kushoma amakuru. Abanyamakuru beerundaaniire aha ishengyero. bg:
 [abanyamakuru].
omunyamaryo [omunyamaryo] y. bg: [abanyamaryo]. 1) Omuntu oine
 ebigambo bingi omu kanwa ke. Ogu mwana tindimweyororera, n'omunyamaryo.
 2) Omuntu ogumire otarikuteisibwa, kandi ow'empaka. Eki baamuteerera,
 n'omunyamaryo.
omunyambabazi [omunyambábazi] y. Omuntu orikusaasibwa abandi abari omu
 buremeezi, akarahuka n'okubahwera. Omushaija we n'omunyambabazi. bg:
 [abanyambabazi].
omunyamukago [omunyamukágo] z. Omuntu onywaine na`mugyenzi we,
 bakakundana kumara obwire buraingwa. Nyowe nawe tuba abanyamukago. bg:
 [abanyamukago].
omunyamururu [omunyamurúru] y. bg: [abanyamururu]. 1) Omuntu orikukunda
 munonga okurya. Omukaikuru ogwo n'omunyamururu. 2) Omuntu otarikwenda
 kuha abandi, kwonka we arikwenda ngu agume naarya eby'okurya byabo.
omunyamwaga [omunyamwága] y. Omuntu orikukunda kureebuuza bagyenzi be,
 kandi akababonabonesa ahabw'emicwe ye mibi. Ogu mukazi n'omunyamwaga.
 gyer: OMUNYARUBWA. bg: [abanyamwaga].
omunyamwoga [omunyamwoga] y. Omuntu oine okumanya kandi
 orikwetegyereza gye omurimo nanka, ahabw'obutendeki bu yaagutungiremu.
 Omurimo ogu, nigwetenga omunyamwoga. bg: [abanyamwoga].
omunyana1 [omunyána] z. Orureere rw'omutumba orubanza kwija, rwaba rukiri
 ruto rutakajanjamwire. Omuteeki yaatema omunyana gw'omutumba. bg:
 [eminyana].
omunyana2 [omunyána] z. Orunyaigana. bg: [eminyana].
omunyana3 [omunyána] z. Omutwe gw'ekigoigo ogukyebumburikire. bg:
 [eminyana].
omunyanda [omunyanda] z. reb: OMWITWA-NDA bg: [abanyanda].
omunyangarara [omunyangarára] z. bg: [eminyangarara]. 1) Ahantu
 aharikwenda kushatuka, nari ahabarukire. Obwato burimu omunyangara.
 2) Otushare tw'omu ngaro z'omuntu. Akaana kazairwe kaine eminyangarara
 nk'eya nyina.
omunyangararo [omunyangararo] z. Omuringo ogu omuntu aba arimu yaaba
 atwire ataine busingye, ari omu kubonabona. Ebi biro bakagira
 omunyangararo.
omunyangoga [omunyangoga] y. Omuntu orikukoresa amaani n'obwira omu
 mirimo ye. bg: [abanyangoga].
omunyanjara [omunyanjara] y. Omuntu ou eby'okurya bye bituura biri
 bikye munonga, bitarikumara. Eka yaabo batuura bari abanyanjara
 ahabw'obutafayo kuhinga bwabo. bg: [abanyanjara].
omunyanziika [omunyanzííka] y. Omuntu orikubiika aha mutima ekintu
 kyona ekyamukora kubi, ngu nyensya aije kukikwihura. bg:
 [abanyanziika].
omunyarara [omunyarara] z. Orunyiriri nari omusitaari ogurikushangwa aha
 kintu, nk'empapura. Omunyarara guri omu kijwaro kye. bg: [eminyarara].
omunyarubwa [omunyarubwa] y. Omuntu oine omwaga, kandi arikukira
 kuganzya abandi. Omutsigazi ogwo n'omunyarubwa, tokaamubaasa. bg:
 [abanyarubwa].
omunyarugambo [omunyarugambo] y. Omuntu orikutwara amakuru, akagabunzya
 ekyaro kyona n'ahi batamubuurize. Omunyarugambo ogu, ka yaatukabya! bg:
 [abanyarugambo].
omunyaruganda [omunyarugánda] z. Omuntu ou orikushushanisa nawe
 oruganda. RT: omunyaruganda. fum: Omunyaruganda kuri atunga, naiwe
 okatunga. bg: [abanyaruganda].
omunyarwango [omunyarwângo] y. Omuntu otarikukunda kandi otarikwendeza
 abandi ebirungi. Omunyarwango akatwokyeize emisiri. bg: [abanyarwango].
omunyarwanju [omunyarwanju] y. Omuntu orikukunda kutongana munonga,
 kandi oine orubwa n'omwaga. Nyinenkuru waabo aba omunyarwanju. bg:
 [abanyarwanju].
omunyeeto [omunyeeto] z. Omuntu okiri omu myaka y'obuto. Eminyeeto
 y'eriigyenda, eshobeire abazaire. reb: ENSINGANTO bg: [eminyeeto].
omunyegye [omunyêgye] z. Ekiti ekirikutaho ebijuma by'eibara rya kakobe,
 ebi barikuta omu njebajebe. bg: [eminyegye].
omunyegyezi [omunyegyezi] z. Obunyurwizi obuhurirwa omu ngaro nari
 ekigyere, obu bagira ngu nibumanyisa ekirikwenda kubaho omu bunaku bwa
 haihi. Oine eminyegyezi y'okuteerwa. gyer: EKICURO. bg: [eminyegyezi].
omunyigimbo [omunyígimbo] y. Okugyenda mporampora. Abagore baatambura
 omunyigimbo. km: omunyimbanyimbo.
omunyiginya [omunyíginya] z. Mutabani w'omugabe. Omunyiginya mukuru,
 niwe ategyereize kuhungurira engoma ya ishe. km: omwinginya. bg:
 [abanyiginya].
omunyiginyakazi [omunyíginyakazi] z. Omuhara w'omugabe. bg:
 [abanyiginyakazi].
omunyigye [omunyígye] z. reb: OMUBUMBA bg: [eminyigye].
omunyiinyiiko [omunyíínyiiko] y. Omuringo ogu omuntu arikugambiramu,
 obwo eiraka ririkushohorera omu nyindo. Yaagamba omunyiinyiiko,
 tinaahurira.
omunyimbagiro [omunyímbagiro] p. Omuringo gw'okugyendesa amakune
 nooteerera, nari noocumbagira. Ishebo naagyenda omunyimbagiro.
omunyimbanyimbo [omunyímbanyimbo] p. Omuringo gw'okugyenda mpora,
 noonyigimba nk'abagore.
omunyoga [omunyóga] y. Ekitookye kito. Abantu abamwe, omu njara barya
 eminyoga. gyer: AKANYAARA. bg: [eminyoga].
omunyoma1 [omunyoma] z. koz: KI. km: omunyena. bg: [eminyoma].
 1) Orureere ruto orukyayezingire. Reeta omunyoma, tube nigwo twakomamu
 entanda. 2) Ekicoori kyorobi, kyaba kitakakuzire gye. Omunyoma
 gw'ebicoori nigwo gushemereire abana bato. reb: EKITIITA; EKITARIKO
omunyoma2 [omunyóma] z. Omutima gw'ekyara nari ogw'eihembe. Omwana
 yaateera entsibo, yaajuukamu omunyoma. gyer: OMUNYANA. bg: [eminyoma].
omunyondorozi [omunyondorozi] z. Akagyezi kakye, aku omuntu arikutwara
 yaaba naahinga. Yaabuga omunyondorozi gumwe, yaayetaahira. bg:
 [eminyondorozi].
omunyongororwa [omunyongorórwa] z. Akakooko karaingwa k'omubiri
 gurikuterera; nikakira kutuura omu itaka namunonga omu byondo, kandi
 kareebeka omu bunaku bw'enjura. Baaza omu kisharara kutimba
 eminyongororwa y'okutegyesa enshonzi. gyer: OMUDUDU. bg:
 [eminyongororwa].
omunyontore [omunyóntore] y. Omuntu muraingwa onyeetsire, kandi
 w'amagara makye.
omunyororo [omunyóroro] z. Ekyoma eki bata aha rwigi nk'enkufuru, kiine
 akakono, aku barikukwata baaba nibaigura nari nibakinga obwo nibakoresa
 ekishumuuruzo. Enju ye akagitamu eminyororo egumire. RT: omunyororo.
 km: omunyururu. bg: [eminyororo].
omunyubure [omunyúbure] y. Ekintu kiihirweho ebishushu, nk'ebihimba.
 Yaabateekyera ebihimba by'omunyubure.
omunyugu [omunyúgu] z. Endwara y'amaguru, ereetera omuntu kugyenda
 naateerera naacumbagira nari naacokomba. bg: [eminyugu].
omunyurure1 [omunyúrure] y. Oburo burimu muhogo, bugoyire kurungi,
 burikukururuka. Akabagaburira oburo bw'omunyurure. bg: [eminyurure].
omunyurure2 [omunyúrure] z. Ekicweka ky'obukazi eki banyuriire.
 Abakazi ba kare, baine eminyurure miraingwa. bg: [eminyurure].
omunyururu [omunyururu] z. reb: OMUNYORORO km: omunyororo. bg:
 [eminyururu].
omunyuuki [omunyuuki] z. RT: omunyuuki. bg: [abanyuuki]. 1) Omuntu
 orikukamuura ekintu, nk'ebitookye, ebijuma, obutunda nari emicungwa,
 akaihamu enshande. Omunyuuki ou naabaire ndagaine nawe, akatureebya ti
 yaija. 2) Omuntu orikuribatirira oruhu ngu rworobe.
omunyuunyuutsi [omunyúúnyuutsi] z. bg: [abanyuunyuutsi]. 1) Omuntu
 orikurumika abantu, akabaihamu eshagama baaba barwaire. Ogwo mushaija
 n'omunyuunyuutsi, mube niyo mwaza. 2) Omuntu orikurya ebya bagyenzi be,
 akabiryangatanisa kandi ebye bitarikuriibwaho. Egyo ka, otabangambira
 baaba abanyuunyuutsi.
omunywa-maizi [omunywa-máìzi] z. Ekimera ky' amababi mahango gagarami,
 ekirikushangwa omu bisharara. Akamuteeza omunyaafu gw'omunywa-maizi
 gwamwoboora ekibunu. bg: [eminywa-maizi].
omunywengyerero [omunywéngyerero] z. Omuringo ogu omuntu aba arimu yaaba
 ahweiremu amaani ahabw'endwara.
omunzaani [omunzáàni] z. Ekintu ekirikwejunisibwa omu kurenga oburemeezi
 bw'ebintu. Omunzaani gwawe, nigwiba. RT: eminzaani. gyer: MINZAANI. bg:
 [eminzaani].
omupakasi [omupákasi] z. Omuntu orikukora ow'abandi, aine ekigyendererwa
 ky'okutunga sente z'okwebeisaho. Omupakasi wangye agyenzire,
 tindikumanya ki ndaakore. RT: omupakasi. gyer: OMUKOZI. bg:
 [abapakasi].
omupiipo [omupiipo] z. Embeho y 'amaani ei omuntu agira, nka yaaba
 naayenda kurwara, nari arwaire omushwija. Ku yaagira omupiipo,
 yairukira omu irwariro. bg: [emipiipo].
omupiira [omupíìra] z. RT: omupiira. kom: [< Oruratini. pila]. bg:
 [emipiira]. 1) Ekintu kyekuringiriire kikozirwe omu bireere nari oruhu,
 eki abantu bazaanisa barikushamba, nari barikutambikirana. 2) Omuzaano
 ogurikuzaanwa nibakoresa ekintu kyekuringiriire eki, obwo barikushamba,
 nari barikutambikirana. 3) Ekicweka ky'enziga y'egaari n'ebindi
 biiruka, ekihagwamu omwika. Omupiira gw'egaari gwahwamu omwika. gyer:
 ENZIGA.
omura1 [omúra] z. Kamwe aha bukooko bukyeho ahari rugongo, obwine
 erangi erikutukura; oburikutaahira omu bigyere by'omuntu bukakuriramu
 bukagira erangi erikwera. Aine emira niyo erikumutambuza kubi. bg:
 [emira].
omura2 [omura] z. Nyinenda; ekicweka ky'omunda y'omukazi, ahu omwana
 ahangirwa kandi akakurira kuhitsya obunaku bw'okuzaarwa. bg: [emira].
omuraara1 [omuráára] y. 1) Amate agaraire gakamirwe. Amate g'omuraara,
 nigaba gatanuzire. 2) Amate agu batairemu enkamyo, gakanga kujwa
 amajuta. 3) Enju y'omushaka. Ku yaagiire kuruga Buraaya, yaashanga enju
 ye guri omuraara.
omuraara2 [omuráára] z. Omuntu w'omweremwa atarikwenda kukora. bg:
 [abaraara].
omuraarikye [omuraarikye] z. Enkoni y'omunwa guri nk'eicumu, erikukira
 kukwatwa abagurutsi. Shwenkuru akateeza embwa omuraarikye. bg:
 [emiraarikye].
omuraba [omurába] z. bg: [emiraba]. 1) Omuti muraingwa ogu bakoresa omu
 kuhanika enju. Enju bakagihanikisa emiraba mirungi. 2) Ekintu
 ekiraingwa munonga. Akaija aha n'omuraba gw'omutsigazi.
omurabyo [omurábyo] z. Okwaka okwijaho ahonaaho, enjura yaaba neegwa,
 nari neeyenda kugwa; kukira kureebwa enkuba etakagambire. Omurabyo
 gwarabaho, boona baagwa ahansi. bg: [emirabyo].
omuragara [omuragara] z. Enjuma z'ebihingwa nk'oburo nari omugusha,
 ezirikweiha omu bishiisha, zikatsigara ahansi namunonga ahi byaba
 byanikirwe nainga birunzirwe. Aha mbuga, haatsigaraho omuragara mwingi.
omuragiirizi [omuragiirizi] z. Omuntu orikworekyerera abandi
 eky'okukora. Kuri baaba bataine muragiirizi, baaba nibaza kubishobya.
 bg: [abaragiirizi].
omuraguza [omuragúza] z. Omuntu orikuza ow'omufumu, kwebuuza aha magara
 ge. Omuraguza akagwerwa akagwe, obu yaashangire omwangi ow'omufumu. bg:
 [abaraguza].
omuraguzi [omuraguzi] z. bg: [abaraguzi]. 1) Omuntu orikugambira
 abaraguza ebintu ebiribaho, nari oku amagara gaabo gari, nainga oku
 gariba. Ku bwaseesire, yaagyenda n'omutabani ow'omuraguzi. 2) Omuntu
 orikutamba endwara.
omuragwa [omurágwa] z. Omuntu orikukundwa munonga, oine nari otaine
 buzaare na mukama w'ebintu, ou arikuha ebintu nari obushoboorozi omu ka
 ye, kugireeberera, yaamara kufa. Ku baamukozire omuragwa, abarumuna
 baamukwatirwa eitima, baamwita. bg: [abaragwa].
omuragwa-ngoma [omuragwa-ngoma] z. Omuntu ohunguriire engoma ya ishe.
 Ishe-bo niwe muragwa-ngoma omu kicweka ekyo. bg: [abaragwa-ngoma].
omurama [omurama] z. Omuti muhango ogu abantu bakoresa kwitira ebirere
 n'ebishaabo; gwine emizi miraingwa kandi egumire. Baatema omuti
 gw'omurama. bg: [emirama].
omuramba [omuramba] z. Amaarwa agahiisiibwe omu mugusha. Ishento akanywa
 omuramba yaasinda, yaaraara aha muhanda. bg: [emiramba].
omurambate [omurámbate] y. Omuntu nari ekintu kiraingwa. Muhara wa Buhano
 rwa Komwani akabenga abatsigazi baingi, yaashwerwa omurambaate
 gw'omugurusi.
omurambi [omurámbi] z. Omugongo ogurambiire, ogutatungaraire munonga.
 Abagyenyi mbabo, nibashuuma aha murambi. bg: [emirambi].
omurambuzi [omurámbuzi] z. bg: [abarambuzi]. 1) Omuntu orikwija kushwijuma
 emikorere y'ekintu nari y'abantu. Omurambuzi akashemererwa, ku
 yaashangire ebintu bye bikozirwe nk'oku yaabaire naayenda. 2) Omuntu
 orikuza omu mwanya musya kureeba enyamaishwa, ebinyonyi nari obuhangwa
 bw'ensi, akaheereza sente. Yuganda neetunga sente nyingi kuruga omu
 barambuzi.
omuramu [omurámu] z. bg: [abaramu]. 1) Eiziina eri omushaija ayeta
 beeneishe na beenenyina b'omukazi we. 2) Eiziina eri omushaija ayeta
 abakazi ba beeneishe, nari abarikuzaarwa n'abo bakazi boona. 3) Eiziina
 eri omukazi ayeta beenenyina na beeneishe ba iba, abashaija. 4) Eiziina
 eri omukazi ayeta omushaija oshweire mwenenyina nari mweneishe.
omuramukazi [omurámukazi] z. bg: [abaramukaz]. 1) Eiziina eri omukazi
 arikweta beeneishe na beenenyina ba iba, abakazi. Omuramukazi akaza
 kutaayaayira nyinazaara. 2) Eiziina eri mwenenyoko nari mwenesho,
 (omukazi), arikweta omukazi waawe.
omuramura [omuramura] z. reb: OMUGORORA bg: [emiramura].
omuramuzi [omuramuzi] z. bg: [abaramuzi]. 1) Omuntu orikucwa emanja omu
 mbuga z'ebiragiro. Omuramuzi akamucwera ogw'okuhanikwa aha kabaaho.
 2) Omuntu orikushariramu abantu baaba baine obuteetegyerezana ahagati
 yaabo. Ogu niwe muramuzi waitu.
omurandabagasi [omurandábagasi] z. Ekimera kirikuranda ahansi. Enku
 yaazikomesa omurandabagasi. bg: [emirandabagasi].
omuranga1 [omuranga] z. bg: [emiranga]. 1) Amaziga agashononoka,
 gakatandika kwomera ahamaisho. 2) Eminyiriri erikuba eri omu kintu,
 nk'ekijwaro.
omuranga2 [omuranga] z. Omukazi owaabaire ayeereeta wenka ahantu,
 nk'ow'omugabe, kukorera endyaga atarikushashurwa. Ahabw'entunguuka
 eriho, abaranga tibaakireebeka. bg: [abaranga].
omuranga3 [omuranga] z. Orwotsyo oru bata aha buso bw'ente. Bamujugiire
 ente eine emiranga y'obuso. bg: [emiranga].
omurangara [omurángara] z. Ekintu ekitaine eki kiine omunda yaakyo. Enju
 efurukirwemu abantu, bagyeta omurangara. bg: [emirangara].
omurangi [omurângi] z. Omuntu orikuragura ebiriija kubaho omu bunaku
 bw'omumaisho. Omurangi akamugira ngu naija kukira, yaamugaruramu
 amaani. gyer: OMUFUMU. bg: [abarangi].
omurangizi [omurangizi] z. reb: EMIRANGIZI bg: [emirangizi].
omurango [omurângo] z. Omugoye gw'okubanza aha mukyeeka nari ekirago.
 Omurango gwe, gutegami. bg: [emirango].
omurara [omurara] z. Omugusha ogu batemire, ogutonzire gye. Enjura
 yaateerera omugusha aha murara. koz: KI. bg: [emirara].
omuraramo [omuráramo] z. 1) Endwara erikukwata omuntu ebitsya, bikaremwa
 kwehindura. Endwara y'omuraramo neekanura omuntu, mwaba mutarahukire
 kumuragurira. 2) Endwara y'enkoko. Mugire mucwe eshenda tufuutire ezi
 nkoko omuraramo gutakazimazireho.
omurasho [omurásho] z. Endwara nari omushwija gw'ebitungwa nk'embuzi
 n'entaama erikugareetera kucugura*, gakeemereza orwoya. Ezangye
 zikamarwaho omurasho.
omuravunga [omuravunga] z. Ekiti kitarikunyeeta munonga, kirikunuuka kubi,
 eki bagira ngu amababi gaakyo nigarugamu omubazi gw'enjoka n'ekintu
 ky'omunda. bg: [emiravunga].
omurebe [omurébe] z. Ekyoma eki bajweka omu maraka g'enimi ekiri
 nk'enjogyera, ekirikuguma nikirangira yaaba naagyenda. Enimi baagijweka
 omurebe. bg: [emirebe]. [ebik: Omurebe bakaba bagujweka enimi emwe,
 omuntu yaaba ahikize ente igana n'okukiraho.]

omureeberezi [omureeberezi] z. Omuntu orikukurira ekitongore,
 nk'eishomero, eiramizo, eirwariro, n'ebindi. Omureeberezi w'eishomero
 ryaitu ariire sente, baamukoma. RT: omuroreerezi. bg: [abareeberezi].
omureebya [omureebya] z. reb: ENDEEBYA km: endeebya. bg: [abareebya].
omureego [omureego] z. Omugoye ogu bakoma aha buta nari omu bitsya
 by'ente, baaba nibaza kugirasha. Baagitamu omureego kugirasha. bg:
 [emireego].
omureeko [omurééko] z. Ebintu ebi barikutangiririsa amaizi aha nju,
 enjura yaaba neegwa. Enjura yaaba erimu omuyaga, yaashambuura omureeko.
 bg: [emireeko].
omureere [omuréère] z. reb: OMWEREERE km: omwereere. bg: [emireere].
omureeterezi [omureeterezi] z. Omuntu orikutandika ekyeshongoro, abandi
 bakakyakiira. Omureeterezi, niwe yaabaire naateera engoma. bg:
 [abareeterezi].
omureguzo [omuréguzo] z. Akantu kakye, nk'eky'okunywa nari eky'okurya,
 aku waashaba ow'abandi, kakabura kukumara. Baatuha enyama, yaaba eri
 omureguzo. bg: [emireguzo].
omuregyeserezo [omurégyeserezo] z. Omuze gw'okugambira ow'obushoboorozi
 buri nshobi y'ondiijo, eyakorwa n'etakorwa.
omureju [omureju] z. Obureju bwingi bushuukwize. Omushaija ogwo aine
 omureju mwingi. RT: omureju. bg: [emireju].
omurekyerera [omurekyerera] z. Endwara y'okureetwa eshagama omu nyindo,
 etarikurahuka kwoma. Akagira endwara y'omurekyerera, niyo yaamwitsire.
omurema [omurema] z. reb: EKIMUGA kom: [< Lug. omulema]. bg: [abarema].
omurema-mpango [omurema-mpango] z. bg: [emirema-mpango]. 1) Oruganda
 rw'omuti ogugumire munonga. Akaba naatema omurema-mpango, omuhoro
 gwahendeka. koz: orurimi rw'abafumu. 2) N'eiziina eri abafumu beeta
 ekuubo.
omurembe [omurêmbe] y. Ekintu eki endeebeka yaakyo eri nk'eihuri.
 Eibaare ry'omurembe. gyer: ORUREMBE. bg: [emirembe].
omurembeezi1 [omurémbeezi] z. Omuntu orikuguma ashutami n'omwana
 naamubuzaabuza, ngu atarira. Omurembeezi w'omwana wangye arwaire. gyer:
 OMUREZI. bg: [abarembeezi].
omurembeezi2 [omurémbeezi] z. Omuntu ou omurimo gwe guri okurembeera,
 baaba nibazina nari nibataagurira. bg: [abarembeezi].
omuremi [omuremi] z. Omuntu orikureega engoma. Taata n'omuremi. bg:
 [abaremi].
omuremuuro [omuremúùro] z. Omurya gwa mukaaga nari ogwa mushanju,
 ogw'ekidongo. bg: [emiremuuro].
omurengi [omurengi] z. bg: [abarengi]. 1) Omuntu orikurenga ebintu omu
 bicweka. Omurengi w'esaano, yampa etahikire. 2) Omuntu w'obunyakantu
 n'omururu, orikupimisiriza buri ky'okurya eki barikuteeka nari eki
 barikuza kugabura.
omurengo [omurengo] z. Omurundo gw'ekintu, eki baarenga. Yampa omurengo
 gumwe gwa muhogo. RT: omurengo. bg: [emirengo].
omurengye [omurêngye] z. Orwari oru omuntu ateera, yaaba asinzire. Ishebo
 akaba naamanya kuteera omurengye. bg: [emirengye].
omurengyeero [omurengyeero] z. Omushana gw'amazooba nk'abiri ahagati
 y'enjura, yaaba erobire. Aga mazooba abiri tuboine omirengyeero. gyer:
 AKAYEEYE.
omurengyero [omuréngyero] z. Omwenda ogu barikwezirika omu maraka.
 Omwenda gw'omurengyero nigutagata, waagwehumbika omu bitsya. bg:
 [emirengyero].
omurenzyo [omurênzyo] z. reb: EMIRENZYO bg: [emirenzyo].
omurera1 [omuréra] y. Obushera bw'amaizi oburi aha mutwe gw'ebikanja,
 obugyegyenukireho. Omu mwanya gw'okumpa omurera yampa ebikanja.
omurera2 [omuréra] z. Amate g'amaizi. Amate g'omurera ni marungi aha
 murwaire. bg: [emirera].
omurera-mikono [omurera-mikóno] y. reb: OMURERA-NGARO km: omurera-ngaro.
 bg: [abarera-mikono].
omurera-ngaro [omurera-ngaro] y. Omuntu otarikwenda kukora. Akashwera
 omurera-ngaro. km: omurera-mikono. bg: [abarera-ngaro].
omurera-ngingo [omurera-ngingo] y. Omugara. bg: [abarera-ngingo].
omurezi [omurezi] z. Omuntu orikuguma haihi n'omwana, kumureeberera.
 Omwana amanyiriire omurezi, tihaine ndiijo orikumukwataho. gyer:
 OMUREMBEEZI. fum: Omurezi mubi, ahugamya omwana amaisho. bg: [abarezi].
omurigirwa [omurígirwa] z. Omuntu ou orikukunda munonga, ahabw'okwenda ngu
 omushwere nari akushwere. "... nyamuhara omukuru ku yaizire, emitwarize
 ye yoona ejwangire n'obwegyese bwe byaretaho empinduka. Bagyenda
 byampitira hare eby'abaishiki babanyakyaro ... n'omurigirwa wangye
 Rooza atabuziremu." (Mubangizi, B.K.) RT: omurigirwa. bg: [abarigirwa].
omuriijo1 [omuriijo] z. Omukira gw'ente, ogutaine kyoshe. Ente ye eine
 omuriijo. bg: [emiriijo].
omuriijo2 [omuriijo] z. Eigufa ritariho nyama mpango, nk'ery'omurundi.
 Twara kuriya emiraijo, ngu n'amaguru! bg: [emiriijo].
omuriiririzi [omurííririzi] z. Omuntu oine omururu mwingi, otarikuhaaga
 kandi orikwenda ngu arye n'eby'abandi. Kumanya ogu omwishiki ogwo
 n'omuriiririzi, ku yaaheza kurya ebye, yaataho n'eby'omwana. bg:
 [abariiririzi].
omuriisa [omuríìsa] z. RT: omuliisa. bg: [abariisa]. 1) Omuntu
 orikuriisa nari orikureeberera ebitungwa. Ti kyorobi, kutunga omuriisa
 murungi. 2) Omutungi w'ente n'ezindi nyamaishwa. Eby'okuhinga
 akabirugamu, hati n'omuriisa.
omuriiti [omuriiti] z. Omugoye ogutegwa enyamaishwa gukomeirweho
 empimbi, kwenda ngu enyamaishwa ku eraaguhuruuture, empimbi egyende
 neegiteera, okuhitsya ahi erahwere amaani. bg: [emiriiti].
omurimanganyi [omurimánganyi] z. Omuryangatanisa. reb: ENDYARYA bg:
 [abarimanganyi].
omurimbi [omurimbi] z. Omuntu orikuvuga obwato omu nyanja. Omurimbi
 naakira kutureetera eby'enyanja. bg: [abarimbi].
omurimbiso [omurimbiso] z. Omwenda ogu barikukoma ahaiguru y'obwato,
 kwenda kubuha amaani g'okugyenda omumaisho. Ku baahikire ahagati
 y'enyanja, haija omuyaga gw'amaani gwahuuha omurimbiso, obwato
 bwajongajonga. bg: [emirimbiso].
omurimiro [omurimiro] z. Ekiti kirikukwata emihingo y'okukingisa eirembo.
 Ente yaahirika omurimiro, yaashohora. bg: [emirimiro].
omurimizo [omurimizo] z. Omubando, omuhindo nari omubimbiro ogu bakoresa
 omu kutema ekishaka kiraingwa. Omurimizo gwangye mbaire ngutsigire omu
 kiteme, kwonka naashanga gutariyo.
omurimo [omurimo] z. Eki abantu bakora, kikababeisaho. Omushaija
 akabona omurimo akiri muto, nikyo arahukiire kuba omutungi. RT:
 omulimo. bg: [emirimo].
omurindi [omurîndi] z. reb: OMUGYERA 2 koz: KI. bg: [emirindi].
omurindo [omurindo] z. Ekireetera omuntu nari enyamaishwa kuhurira
 neeyenda kutemba ngyenzi yaayo. Ente yaitu ku egira omurindo, ecwa
 orugo.
omuringa [omurînga] z. Akooma akari nk'enziga, aku abaakare baabaire
 bajwara aha mikono. Omwishiki wa kare otaine muringa, biri ogwo
 taboneire. RT: omulinga. fum: Otaine muringa, ati "Nigunuuka amazi*".
 bg: [emiringa]. [ebik: Emiringa bakaba bagikora omu bishorogoto
 by'amasasi, baaheza kubiyazya.]

omuringo [omurîngo] z. RT: omuringo. bg: [emiringo]. 1) Entwaza
 y'ekintu. Kuri bataraizire omu muringo murungi, nkaba ntarikuza
 kukibaha. 2) Enkora y'ekintu. Hariho emiringo mingi y'ekintu.
omurinzi1 [omurinzi] z. RT: omurinzi. bg: [abarinzi]. 1) Omuntu
 orikurinda abantu nari ebintu, ngu hatagira akabi akaabibaho. Abashuma
 babandize kukwata n'okukoma omurinzi waabo aha maisho, batyo baakora
 ogwabo. 2) Ekikubyo ky'ekiko.
omurinzi2 [omurînzi] z. Akakono k'ebihingwa, nk'ekitakuri, akarikuba
 kakwatiire aha kitsintsi ky'omukamba. Banza ocwe omurinzi, obone
 kukimpa. bg: [emirinzi].
omurinzi3 [omurinzi] z. Omuti ogwabaire gutwarwa nk'ogw'okurinda abantu
 ebihikiirizi. Abamwe bakaba bagutaho obunyungu n'enyama, kuza
 kuterekyereraho. Bakanaga embwa efiire aha murinzi. RT: omurinzi. bg:
 [emirinzi].
omuriri [omuríri] z. Ekika ky'emboga ezirikushushana na doodo. Emboga
 z'omuriri zinura. bg: [emiriri].
omuriro [omuriro] z. Ekintu ekirikwaka kandi kirikwotsya, ekikoresibwa
 omu kumurika, kuteeka, n'ebindi. N'oha oraaze kuguha omuriro? RT:
 omurro.
omuriro gw'empitsi [omuriro gw'empitsi] z. reb: OMWIKA GW'EMPITSI
omurisyo [omurisyo] z. Akati kakye, kagufu kacweregyereire, akari
 nk'omujugujugu, aku barikuteeza engoma. Irooko oze kuntemera emirisyo
 y'okuteeza engoma. bg: [emirisyo].
omuroba1 [omuroba] z. Obunyaatsi bwingi bwimukire gye, bukiri buto,
 butakakagatsire.
omuroba2 [omuroba] z. Amazi* nari amatonto g'embaata gari nk'amaizi,
 garikunuuka kubi munonga, yaaba eraariire.
omurofa [omurófa] y. Omuntu otarikwozya myenda ye, otarikunaaba, nari
 kucuma enju ye. Omushaija akabareetera omukazi w'omurofa. bg:
 [abarofa].
omurogi [omurogi] z. Omuntu w'eitima, ou bagira ngu naakoresa emibazi
 kukora abandi, nari ebintu byabo kubi. bg: [abarogi].
omuroko [omuróko] z. Ekizimba ekirikuteera ente aha maraka. Ente
 erwaire emiroko aha runkanankana. bg: [emiroko].
omuromba [omurômba] z. reb: EKIROMBA koz: NK. RT: ekiromba. bg:
 [emiromba].
omurombe [omurombe] z. RT: omurombe. 1) Oruho rurimu amaizi, orurikwija
 omu bwire bw'embeho nyingi. Omurembo gw'akasheeshe nigureetaho
 enyababa. 2) Obufuuki bwingi. reb: OBUTITI
omuronko [omurônko] z. Obuti bukye, oburikukoresibwa aha myambi
 y'okurasha ente. bg: [emironko].
omurozo [omurozo] z. Ak'okurya nari ak'okunywa kakye, aku orikurya
 waaba nooroza aha kintu. Tuhe omurozo gw'amaarwa.
omuruka [omuruka] z. Ekyanga ekirikwebemberwa ow'omuruka, ekiri ahansi
 y'eigomborora. Ow'eigomborora yaarambura emiruka yoona. RT: omuruka.
 bg: [emiruka].
omuruku [omurúku] z. Ekimera ekiine ebirabyo bya kakobe n'emishoga
 mikye miraingwa, ekirikunuuka gye, ekirikwejunisibwa omu kutega
 eby'enyanja. RT: omuruku. bg: [emiruku].
omurumbaaro [omurúmbaaro] p. Emireebekyere y'ekintu ekirikuba kiri
 kihango munonga kitungaraire omu mwanya mukye. Ebishwagara yaabitwara
 biri omurumbaaro.
omurumiki [omurúmiki] z. Omuntu orikuragurira oburwaire omu muringo
 gw'okunyuunyuuta eshagama omu mubiri gw'omurwaire, naakoresa ekirumiko.
 Omurwaire yaaba kubi, muze kweta omurumiki. RT: omurumiki. bg:
 [abarumiki].
omurumuna [omurumuna] z. koz: omu buzaare. bg: [abarumuna].
 1) (orikugambwaho yaaba ari omwojo nari omushaija): a) omwojo nari
 omushaija orikuzaarwa nawe, ou arikukira obukuru. b) omwojo nari
 omushaija orikuzaarwa ishe otari wa nyina, ou arikukira obukuru c)
 omwojo nari omushaija orikuzaarwa nyina otari wa ishe, ou arikukira
 obukuru d) omwojo nari omushaija weena orikuzaarwa ishenkazi e) omwojo
 nari omushaija weena orikuzaarwa murumuna wa ishe. f) omwojo nari
 omushaija weena orikuzaarwa murumuna wa nyina g) omwojo nari omushaija
 ou yaashazire nawe ahanda omu kunywana, yaaba naamukira obukuru;
 (orikugambwaho yaaba ari omwishiki nari omukazi): a) omwishiki nari
 omukazi orikuzaarwa nawe, ou arikukira obukuru. b) omwishiki nari
 omukazi orikuzaarwa ishe otari wa nyina, ou arikukira obukuru c)
 omwishiki nari omukazi orikuzaarwa nyina otari wa ishe, ou arikukira
 obukuru d) omwishiki nari omukazi weena orikuzaarwa ishenkazi. e)
 omwishiki nari omukazi weena orikuzaarwa murumuna wa ishe. f) omwishiki
 nari omukazi weena orikuzaarwa murumuna wa nyina. reb: MURUMUNA WANGYE
omurumuuzi [omurúmuuzi] z. Omuntu orikutambira abandi baaba barumirwe
 enjoka nari embwa, nari omuntu orikutambira amaino g'obushegu. Obu
 yaarumwa enjoka, akatambirwa omurumuuzi. RT: omurumuuzi. bg:
 [abarumuuzi].
omurundi1 [omurûndi] z. RT: omurundi. bg: [emirundi]. 1) Omubaro ogu
 ekintu kyakorwamu. Oizire emirundi engahi? Waarya omurundi gumwe.
 2) Omwesho gw'okwega kubara eshuura. Omwana wangye takeegire gye kubara
 omurundi gwa mushanju.
omurundi2 [omurûndi] z. Eigufa ry'okuguru. Akahendeka eigufa ry'omurundi.
 RT: omurundi. fum: Ekibagara obuzaare, n'omurundi. bg: [emirundi].
omurundo [omurundo] z. Ebintu bingi birunzire hamwe. Omurundo
 gw'ebitookye. reb: OMUTUUMO; EKIKUKU bg: [emirundo].
omurunga [omurûnga] z. Omugoye gwogosire, ogurikwejunisibwwa kukoma
 ebintu nk'ebitungwa. Embuzi zaacwa emirunga, zaayona emisiri y'abandi.
 bg: [emirunga].
omururu [omurúru] z. Ekireetera omuntu kuhurira yaayenda ngu arye
 bingi, n'eby'abandi. Omushaija aine omururu gw'eby'okurya. fum: Omururu
 gwita nyinagwo. bg: [emiruru].
omuruura1 [omurúùra] z. Enduuru y'amaani ei omuntu ateera, ahabw'okubaho
 akabi nari oburemeezi, namunonga noohuruza. Ku yaataahiriirwe abashuma
 yaateera omuruura. gyer: ENDUURU; OMUKU. bg: [emiruura].
omuruura2 [omurúúra] z. reb: EMIRUURA bg: [emiruura].
omurwa [omurwa] z. Orukiri rushwekirwe ebinyaatsi, rurikushangwa haihi
 n'omugyera gw'amaizi. Gyenda oze aha murwa, oyete abarikutaha amaizi
 barahukye. bg: [emirwa].
omurwaire [omurwáìre] z. Omuntu orikushaasha ahabw'endwara, kandi ataine
 maani nari magara marungi. Omurwaire ku yaakizire, yaaza omu iramizo
 yaasiima. RT: omurwaire. bg: [abarwaire].
omurwani [omurwani] y. RT: omurwani. bg: [abarwani]. 1) Omuntu orikwita
 kandi akahunzya abandi omu ngamba. 2) Omuntu orikukunda kurwana.
omurya [omurya] z. Ehuuzi erikuba ereegire ebikwato by'okweshongoza,
 nk'enanga, endongo nari endingiri. Emirya y'enanga yangye ekuzire,
 niinyenda endiijo. bg: [emirya].
omuryangatanisa [omuryángatanisa] y. Omuntu orikukunda kurimanganya,
 n'okunyagisa ebintu by'abandi obwengye. Oruganda rwabo, batuura bari
 abaryangatanisa. bg: [abaryangatanisa].
omuryango1 [omuryângo] z. RT: omuryango. bg: [emiryango]. 1) Omwanya ogu
 abantu barikurabamu kutaaha omu nju, nari kushohora. Omuryango gw'enju.
 2) Ekicweka ky'enju ahi abantu bashutama baaba batakabyamire. Bari omu
 muryango, obe nimwo waabashanga. 3) Omwanya oguri omumaisho g'orwigi
 waaba nooruga omu nju; ekisasi. Baitu oshangire ashutami aha muryango
 nainga enyima y'enju?
omuryango2 [omuryângo] z. Abantu abaine obukomooko aha muntu omwe, ou
 barikweyeterera omu ruganda rwabo. Abakuru b'emiryango omuri Rukiga,
 Ndorwa na Rubanda; bakaba bakunda abantu baabo munonga, kandi n'abantu
 baabo babakunda, babaha ekitiinisa kyabo ekibasehemereire nk'abakuru
 b'eihanga. bg: [emiryango].
omuryo [omúryo] z. Eky'okurya eki abantu barikuba bahangiisize kurya
 kyonka. Ebitookye bikabura, omuryo gwabo n'oburo. bg: [emiryo].
omuryoto [omuryoto] z. Ebitaka nari ebyondo bingi ebiterama ahantu
 enjura ku eba erobire, bityo bikaribatirirwa abantu nari enyamaishwa
 munonga, obwo birimu n'amaizi. Omu bunaku bw'enjura, enkuuto zoona ziba
 zirimu omuryoto. bg: [emiryoto].
omusa [omúsa] z. Omuti gw'amababi maraingwa mahango; niguteera
 ebirabyo bya kinekye. Omusa gwateera enkoko, gwagiita. bg: [emisa].
omusaasizi [omusaasizi] y. bg: [abasaasizi]. 1) Omuntu orikugumya ondiijo
 omu busaasi. Bantu 'mwe, mube abasaasizi namunonga omu bunaku
 bw'okushobangirirwa. 2) Omuntu orikwebwa ebibi ebi mutaahi we
 yaamukoreire, akamusaasira. Abazaire bangye n'abasaasizi, ahabw'okuba
 bakeebwa ebibi byona ebyabaireho.
omusango [omusângo] z. Akakonda akarikuhiriita aha maraka g'omwana nari
 enyamaishwa, yaamara kuzaarwa.
omuseeneeno [omuseenéèno] z. Entwaza y'okureeba omuntu kubi,
 orikumugaya nari noomureebesa esheshemi, ahabwa rwango.
omuseeto [omuséèto] y. Omwanya gutereire. Ku yaahika aha museeto,
 yaarekura amahembe egaari yairuka.
omuserukare [omuserukáre] z. Omuntu otendekyerwe kukuuma obucureera,
 kurwanirira n'okurinda eihanga n'abantu baaryo, kwenda ngu
 batataahirirwa ababisha. Abaserukare ba Yuganda bataireho kurwanisa
 barwebandira. gyer: EIHE. bg: [abaserukare].
omuseveni [omuséveni] z. Emponoka z'orugamba rwa kabiri orw'ensi yoona,
 orwabaireho omu mwaka gwa 1939 kuhitsya 1945. Abaseveni batungire sente
 nyingi z'akasiimo. bg: [abaseveni].
omusha1 [omusha] z. Entama z'amaarwa ezi omuntu anywa nari amira,
 kuruga yaata orushekye omu kanwa, mpaka arurugireho. Yaateeramu omusha
 gumwe, gaahwamu. bg: [emisha].
omusha2 [omúsha] z. Omuti gurikukurira omu kishaka gugororokire,
 gw'ebirabyo bya kinekye. Nibakira kugukoresa nk'emiraba, baaba
 nibombeka. Yaatema omusha gw'abandi, atakimanyire. bg: [emisha].
omushaakiizi [omusháákiizi] z. Omuntu orikuronda emibazi y'okutambira
 abandi endwara. Bakamutwara omu marwariro maingi byaba ebya busha,
 baamutwara ow'omushaakiizi. bg: [abashaakizi].
omushaaru [omushaaru] z. Ekimera kirikwenda kushushana omuteete, kwonka
 kyo ni kihango kandi kiraingwa. Nikimera aha kikoro, nikyenda kweramu,
 kandi kiine orwoya. Nikishangwa omu ruhita ahariho amaizi. bg:
 [emishaaru].
omushaaruuzi [omushaaruuzi] z. Omuntu orikushaaruura ebihingwa.
 Abashaaruuzi, baateerwa enjura. bg: [abashaaruuzi].
omushaayo [omushaayo] y. Ebyondo bingi ebitarikwikiriza kintu, nk'emotoka
 nari ente, kubirabamu. Enjura yaagwa nyingi, ahantu hoona haaba
 omushaayo. bg: [emishaayo].
omushabagariko [omushábagariko] y. Ekintu eki barikurondaronda nari
 kukwatakwata ekyaba kyahoireho nainga ekiri omu ibura. Ebyabo bituura
 biri omushabagariko, tibikanya.
omushabiirizi [omushabiirizi] y. Omuntu orikushaba buri omwe, ou
 yaabona. Orurembo rwona rwijwiremu abashabiirizi. bg: [abashabiirizi].
omushagarizi [omushagarizi] z. reb: ENSHAGARIZI km: enshagarizi. bg:
 [abashagarizi].
omushaho [omusháho] z. reb: OMUFUMU 1) RT: omusaho. bg: [abashaho].
omushahuzi [omushahuzi] z. bg: [abashahuzi]. 1) Omuntu orikwiha ebintu omu
 nju eriyo neetsya. Ebintu byabura abashahuzi, byona byahiira omunju.
 2) Omushuma orikwiba ebintu by'abandi akairuka. Emotoka ku yaagwa,
 abashahuzi baija baingi. gyer: OMUNYANKUZI.
omushaija [omusháìja] z. RT: omusaija. bg: [abashaija]. 1) Omuntu weena
 yaaba muto nari mukuru aine obushaija. Abashaija mushutame aha, abakazi
 muze omu nju. 2) Omuntu mukuru oine obushaija owaashweire. 3) Omuntu
 emanzi. Ori mushaija nka sho. fum: Omushaija ahinduka omu kitanda,
 tahinduka ha rurimi.
omushakaazi [omushakaazi] z. Omuntu ou omurimo gwe guri okushakaara.
 Omushakaaazi w'enju yaitu, yaaterera yaahendeka okuguru. RT:
 omusakaazi. bg: [abashakaazi].
omushaki [omushaki] z. RT: omusaki. bg: [abashaki]. 1) Omuntu
 orikugyenda hare akareetera eka ye eby'okurya, enjara yaaba eteire.
 Abashaki omu njara, nibo barampingire. 2) Omuntu orikushanguruza
 amakuru. Omushaki w'amakuru, yaagambamu n'ebishuba.
omushako [omushako] z. Eby'okurya ebi omuntu yaaruga kushaka. Eby'okurya
 by'omushako, tibitamba njara. bg: [emishako].
omushamato [omushámato] z. Ebintu ebi orikubaasa kukwata omu ngaro
 omurundi gumwe. Akamuha omushamato gw'ebihimba. reb: EISHAMATO bg:
 [emishamato].
omushambane [omushambane] z. Omuntu ou orikushambanisa. Baamukwana
 n'omushambane we. bg: [abashambane].
omushambi1 [omushambi] z. Omukyeeka gurukire omu bunyaatsi nari omugugu.
 Tinyine mushambi gw'okweyarira ogu gukuzire. koz: NK. bg: [emishambi].
omushambi2 [omushambi] z. Omukyeeka gukuzire. koz: KI. bg: [emishambi].
omushambya1 [omushámbya] z. Omuti muraingwa gw'ebirabyo bya kinekye,
 n'emishoga miraingwa eyegonzire; bagwihamu emiraba y'okwombekyesa enju,
 embaaho, nari emihini y'okutwekyeza efuka, n'ebindi. koz: NK. RT:
 omusambya. bg: [emishambya].
omushambya2 [omushámbya] z. Ekiti kirikumera omu migongo, ky'empimbi
 erikwenda nk'okutukura n'otubabi tukye. Ebiti by'emishambya nibimera
 hamwe, bakira kubicwamu enkoni z'empiri. koz: KI. bg: [emishambya].
omushana [omushana] z. RT: omusana. 1) Amaranzi garikwotsya, agarikuruga
 aha izooba. Omushana gujwire munonga, emisiri yaayoma. 2) Obunaku
 bw'ekyanda. Obunaku obu n'obw'omushana.
omushanga [omushânga] z. Ebintu bingi munonga ebiri hamwe, omuntu
 abyekoreire. Yaaba yayekoreire omushanga gw'eby'okurya. bg:
 [emishanga]. [ebik: Mishango n'eiziina ry'omuntu.]
omushanje1 [omushánje] z. Ekinyaatsi kiraingwa, kirikukunda ahansi; eki
 barikwejunisa kuruka entaara. Entaara z'emishanje tizigumire
 nk'ez'enshuri.
omushanje2 [omushánje] z. Obwoki bucencwire, butarimu bisaasi. Twanywa
 omushanje.
omushanzire [omushanzíre] z. bg: [abashanzire]. 1) Omuntu orikushwera
 omu ka emwe n'ondiijo. Mushanzire wangye yaanyeta aha bugyenyi. 2) Oku
 omugurutsi arikweta omugurutsi mutaahi we, ou omutabani arikushwera
 omuhara. koz: NK.
omushara [omushara] z. Ekishushu ky'omuti gw'omutooma, eki bakoramu
 ekitooma. Abuzire emishara y'okukomaga ebitooma. bg: [emishara].
omusharaba [omusharába] z. RT: omusaraba. bg: [emisharaba]. 1) (Omu micwe
 y'Abayudaaya eyaira) ekiti ky'omu mbaaho eki baabaire babambaho
 abacwereirwe orw'okwitwa. 2) Ekiti kiraingwa ekikiikirweho ekindi.
 3) Ebiti bibiri ebirabaniisemu; kimwe bwemi ekindi bukiika; eki bagira
 ngu bakabambaho Yesu. "...omuhinguzi owaabaire naaruga omu kyaro,
 orikwetwa Simooni owa kureene, ... ba [ka] mugyema kwekorera omusharaba
 gwa Yesu". 4) Enaku ei orikuhitsya aha muntu, ekamureetera kubonabona.
 Akanta aha musharaba gw'okureeberera abaana be boona.
omusharankanda [omusharankanda] z. Omuntu owaabaire abaziira enkanda.
 Mbwenu obu enkanda yangye ekuzire, niyiha hi omusharankanda? bg:
 [abasharankanda].
omusharara1 [omushárara] z. Amashereka g'omukazi ohweire aha magufa
 ahabw'okurya kubi nari okurwara. bg: [emisharara].
omusharara2 [omushárara] y. Ekintu kyona ekicwekire amaizi, nk'amate
 n'obushera. Turaire tusigisire kwonka bwaba omusharara. bg:
 [emisharara].
omusharashare [omusharáshare] z. Amaarwa (g'ebitookye) agacwirwe amaizi,
 gatarimu nsha.
omushare [omusháre] z. Akashatuka aha mubiri gw'omuntu nari gw'ekintu.
 Enumi yaacumita ente, yaagitaho omushare. bg: [emishare].
omushate [omusháte] z. Omunyangarara ogurikuza, aha kintu nk'aha butaka,
 omushana gwaba gujwire mwingi. Embuga eijwire emishate. bg: [emishate].
omushatuka [omushatúka] z. reb: OMUKYEKA bg: [emishatuka].
omushaya [omusháya] z. bg: [emishaya]. 1) Ekicweka ky'omutwe gw'omuntu
 nari enyamaishwa, ekiriho amatama. Baamuteera entomi y'omushaya, kakye
 bagwate. 2) Enyama y'ekicweka ky'omutwe gw'ente nari embuzi. Nyineeka
 yaazira enyama, ngu tibaamuha mushaya.
omushaze [omusháze] z. Obushera burikushaarira, obu baashubya kwihamu
 omushemburo. Omushaze baagunywa, baagumaramu.
omushazi [omushazi] z. Omuntu ou omutwe gwe gutatebeekaine gye, omu
 bigambo n'omu bikorwa. Twabugana omushazi, yaatuteera amabaare. bg:
 [abashazi].
omushebashebe [omushebáshebe] y. Omwishiki atakahikize buhangare,
 okirikutandika kushuna amabeere, nari owaamezire amabeere kwonka
 atakahikire aha mushogoyo. Omuhara nibwo yaija naaba omushebashebe
 takabaire w'okushwerwa. bg: [emishebashebe].
omushebuko [omushébuko] z. Ekiti kirikumera busya, ahanyima y'okutemwa.
 bg: [emishebuko].
omusheegi [omusheegi] z. Omuntu orikugyenda naashabiiriza. Omusheegi
 w'omu rurembo, akagyenda. bg: [abasheegi].
omusheenyi [omushéènyi] z. Eitaka eriine obucweka bukye bw'amabaare, eri
 barikukira kukoresa omu kwombeka. Omusheenyi ogu baakoreise aha nju ye,
 nigureebeka gye. RT: omusenyi. bg: [omusheenyi].
omusheeshe [omushéèshe] z. Omuringo gw'ekiti ekirikukira kumera omu
 bibungo; gwine amataagi maraingwa garikukwata ahansi gakakora orushaka;
 nigwanaho obujuma bukye burikwenda kushusha obukanja. Yaasheenya enku
 nungi z'omusheeshe. bg: [emisheeshe].
omusheesho [omushéèsho] p. Omuringo ogu ekintu kiijamu omurundi gumwe,
 kyaba nikimera nk'eishokye, obutuzi, oruhere, amatojo nari obusheru.
omushega [omushega] z. bg: [emishega]. 1) Enyamaishwa y'omu kishaka
 erikushushana n'embwa kwonka erikukiza embwa, obukare. Yaaza kuhinga
 akyerereirwe; atiinire ngu emishega esheegire, etamuriira omu muhanda.
 2) Embwa eshazire. Embwa ye ehindukire omushega, yaamaraho entaama
 z'abandi.
omushego [omushégo] z. bg: [emishego]. 1) Orubaju rw'ekitanda ahu
 orikuta omutwe waaba obyami. Omweko ogureebere aha mushego. 2) Ebintu,
 nk'akashego, ebi orikuta aha kitanda otyo okabyamisaho omutwe. Omushego
 muhango, nigucwa ebitsya.
omushekashekye [omushekáshekye] z. reb: EKISHEKASHEKYE km:
 ekishekashekye. bg: [emishekashekye].
omusheki [omusheki] y. Omuntu oshekyerera abandi abari omu buremeezi.
 Omukazi we akaba omusheki. bg: [abasheki].
omushekure [omushekure] z. Oburo, omugusha, nari ekindi kintu kyona
 ky'omujuma, ekishekwire. Omushekure mugute omunju.
omushekye1 [omushékye] z. Ekyererezi kirikutukura ekizaho omu kasheeshe
 kare munonga, obusheeshe bwaba nibutaagurikana. Twagyenda kare munonga
 omushekye nigujuguta.
omushekye2 [omushékye] z. Omugano: ekyoma ekirikureeta amaizi aha iziba
 ryombekire. bg: [emishekye].
omushema [omushema] y. bg: [abashema]. 1) Omuntu otaine bwengye
 bw'okwemanyira ekibi n'ekirungi. Omwana we omukuru akaba omushema,
 yaamurugaho. 2) Omuntu orikukorera eryo, atainemu katima k'okubanza
 kuteekateeka. Eby'omushema bifa bityo. fum: Omushema tayorekwa musinga.
omushembeezi [omushémbeezi] z. Omuntu orikufurukira ow'ondiijo
 ahabw'omwanya mukye, obwo ategyereize ngu aboneze ahakwe. bg:
 [abashembeezi].
omushembo [omushembo] z. Omukazi w'omu kikaari ky'omugabe, orikwozya
 n'okwitira ebyanzi, kandi akagaburira omwigarire. bg: [abashembo].
omushemburo [omushemburo] z. Omushaze gushembwire. Amaarwa
 g'omushemburo mukye, tiganura. bg: [emishemburo].
omushemezi [omushémezi] z. Omushaho orikushara abantu, kwenda kubakiza
 oburwaire bwabo. Eirwariro tiriine bashemezi barikumara. bg:
 [abashemezi].
omushendekyereza [omushendekyeréza] z. Omuntu orikuba ashagariire
 omwishiki, orikushwerwa. Abashendekyereza, baarugayo batariire. reb:
 ENSHAGARIZI bg: [abashendekyereza].
omusheneneko [omushéneneko] p. Omuringo gw'okugyenda mporampora
 kw'ekintu, kitatengyetsiibwe, namunonga amaizi. Ni ki ka noogyenda
 omusheneneko?
omushenga [omushenga] z. Ekintu eki omuntu atwarira mugyenzi we, yaaba
 amuzindukiire. Omu kyanda ekyahweire, bakamureetera emishenga mingi.
 bg: [emishenga].
omushengi1 [omushengi] z. Omuntu orikukoma enyungu, n'emigoye ngu emare
 obunaku buraingwa etakaatikire. Enyungu egi obu yaayoma, gitwarire
 omushengi. bg: [abashengi].
omushengi2 [omushengi] z. Omuntu ozingwire juba omu kyaro, otakabaasize
 kwemara omu birikwetengwa, nk'eby'okurya. bg: [abashengi].
omushengye [omushêngye] z. Empimbi y'oruro. Omushengye nibagurya
 nk'ebisigaate. fum: Obw'omworo nibwo bunuza emishengye. bg:
 [emishengye].
omushengyeezi [omushéngyeezi] y. Omuntu orikugurira abandi amaarwa.
 Eriizooba niwe mushengyeezi. bg: [abashengyeezi].
omushenya [omushénya] z. Enkokokazi nto, etakateire mahuri. Akagabira
 omwijukuru, omushenya gurikwiragura. bg: [emishenya].
omusherashere [omusheráshere] z. reb: ORWIZI bg: [omusherashere].
omusherebembe [omushérebembe] z. Akakooko karikugyendera ahansi
 nk'ekinya, kaine omukira muraingwa n'amaguru magufu. Nikakira kutuura
 omu maju. bg: [emisherebembe].
omushinya [omushínya] z. Ekimera eki barikushuushuura, bakaihaho emigoyi
 y'okurukisa ebirago, n'ebindi. Emishinya yangye ehweireho, muze
 kunkuurira endiijo. bg: [emishinya].
omushoberwa [omushobérwa] z. reb: ENSHOBERWA km: enshoberwa. bg:
 [abashoberwa].
omushobo1 [omushobo] p. Omuringo ogu ebintu birikujwangibwamu, bikashoba.
 Byandema eitereeza, byambeera omushobo.
omushobo2 [omushobo] y. Ebintu ebirikuba birengire aha bwingi bw'ekintu
 obwa butoosha. Akareeta ente igana n'omushobo. koz: NK.
omushobya [omushôbya] z. Omuntu orikuba okozire ekitahikire. Omushobya
 niinye, ahabw'okuba tindaizire. RT: omusobya. bg: [abashobya].
omushoga [omushóga] z. bg: [emishoga]. 1) Ebihimba bingi ebirikuba
 bikiri aha muti gwabyo, omu musiri. Ku naamusindikiire ebihimba
 by'emishoga, yampamu esaano y'omugusha. 2) Ekishushu ky'ebihimba,
 amashaza, enkoore, n'ebindi, ekirimu enjuma zeezire. Ebihimba byomeire
 omu mutsre, emishoga, yaatandika kubaragurika.
omushogoyo [omushógoyo] z. Obunaku obu omwojo amereramu ebireju,
 ebyakwahwa, enza hamwe n'okuhanguha kw'eiraka rye, kandi nibwo bumwe
 omwishiki amereramu enza, akagira amabeere, akahanguha enyugunyu kandi
 akatandika kuza omu kwezi. Abaishiki abarikukira obwingi [baza omu
 mushogoyo] baine emyaka 12 n'okweyongyerayo, kandi aboojo bo nibakira
 kuzamu baine emyaka 14 n'okugumizamu. (Butamanya A.M.) bg:
 [emishogoya].
omushohi [omushohi] z. reb: OMUJUBI bg: [abashohi].
omushohokye [omushohókye] z. Endwara erikukira kukwata abakazi, buri
 kutwara enda ekarugamu. Abashaho bakamugira ngu omushohokye nigwo
 gurikwihamu enda ze zoona.
omushojwa [omushójwa] z. Ekimera ekirikumera omu migongo kiine ebyana
 birikucumita, nk'amahwa waabiribata. Nibagukoresa omu kushakaara,
 kunyuuka, n'ebindi. fum: Omushojwa gucumita gukiri muto. bg:
 [emishojwa].
omushokooro [omushokooro] z. Amaizi agarikushangwa omunda y'amagufa,
 nk'erya rushekye nari omu murundi. Yaanyuunyuuta omushokooro omu igufa.
 RT: omusokoora. bg: [emishokooro].
omushomesa [omushomésa] z. Omuntu orikuha abantu obwengye obutari
 bw'enzaarwa kwongyerera aha bwabo. Omushomesa niwe yaababinga aha
 ishomero. RT: omusomesa. gyer: OMWEGYESA. bg: [abashomesa].
omushomi [omushomi] z. Omuntu otari mukaafiire, orikuza omu iramizo.
 Egyo ka, baba abashomi. RT: omusomi. bg: [abashomi].
omushomo [omushomo] z. Omukoro gw'okushoma nari okwega. Omushomo ogu
 baagiireho, bakamarayo ebiro bina. RT: omusomo. bg: [emishomo].
omushonde [omushónde] y. Omuntu w'amagara makye munonga. Omwishiki ou
 baabaire nibamuriimira akamwanga ngu n'omushonde.
omushonga [omushonga] z. Obuhuruzi, obusaasi nari eicumu eri omuntu
 ahurira omu mubiri gwe yaaba arwaire. Araire naateerwa emishonga omu
 riino. bg: [emishonga].
omushongore [omushongóre] y. Omuntu otendekirwe omu by'okurwana.
 Abatsigazi be, n'abashongore. bg: [abashongore].
omushongye [omushôngye] z. bg: [omushongye]. 1) Obwoki bugyegyeine
 kurungi, kuruga omu ntsinda. Ninkunda omushongye, kukira entsinda.
 2) Amaizi ga kinekye agari omunda y'eihuri. Baayata eihuri, baihamu
 omushongye.
omushoorooza [omushoorooza] z. Ekimera kiine otubabi tukye,
 kirikwemeza, kandi nikikora nk'ebikondoozo hamwe n'omubazi. Yaareeta
 ebikondoozo by'omushoorooza. RT: omusoorooro. bg: [emishoorooza].
omushoro [omushoro] z. Esente ezi omuntu arikuha nk'ekicwero,
 kurugiirira aha ntaasya ye nari ebintu ebi aine, ahabw'entuguuka
 y'eihanga. Bakamukoma ahabw'okutaha mushoro. RT: omusoro. bg:
 [emishoro].
omushororongo [omushórorongo] z. Orunyiriri rw'ebintu ebikurataine,
 kimwe kiri enyima y'ekindi. Ebisaamunyu byateera omushororongo,
 birikutaaha omu nju. bg: [emishororongo].
omushozi [omushozi] z. reb: ORUSHOZI bg: [emishozi].
omushu [omúshu] z. Akaana k'enkoko, obutakateire mahuri. Enkoko ye,
 eine emishu eshatu. km: omushwa. bg: [emishu].
omushubiro [omushúbiro] z. Omwana orikukurata omujigaijo. Omujigaizo
 akamuzaarira omu irwariro rya Nyakibaare, omushubiro yaamuzaarira
 Rwamahwa. bg: [abashubiro].
omushubyo [omushúbyo] z. Amate agarikukamwa omu nte omurundi gwa kabiri,
 waaheza kureka enyana ekonka; okagitamura, reero okagaruka okakama.
 Reeta omushubyo ogwo, tube nigwo twaitira. bg: [emishubyo].
omushugunguru [omushugunguru] z. Omutego ogurikutega embeba. Omu nju
 yaabo, harimu emishugunguru mingi. bg: [emishugunguru].
omushuma1 [omushúma] z. Omuntu orikutwara ebintu by'abandi,
 batabimuhaire. Abashuma bakabaita. RT: omusuma. fum: Omushuma akwatirwa
 aha mugogo. Omushuma ogwa omu rubibi. bg: [abashuma].
omushuma2 [omushúma] z. Omuntu omunyanda, atarikwenda eky'okurya kye
 kiriibwe omuntu ondiijo. Omukazi we n'omushuma. RT: omusuma. fum:
 Omushuma akwatirwa aha mugogo. bg: [abashuma].
omushumankuzi [omushumankuzi] z. Omuntu w'omururu mwingi. bg:
 [abashumankuzi].
omushumba1 [omushumba] z. Omushaija orikukorera empeera ei mukama we
 arimusiimira. gyer: OMUKOZI. fum: Omushumba otwaza gye niwe ahungurira
 nyineeka. bg: [abashumba].
omushumba2 [omushûmba] z. Obwingi bw'ekintu ekiri omu ruganda rw'amaizi
 nk'amate, eshagama, kyaba kiri n'amaani maingi. Omushumba ku
 oraashangye guri ogw'amaani otagyeza kucwekanisa.
omushumbakazi [omushumbakazi] z. bg: [abashumbakazi]. 1) Omukazi
 owaashweirweho kandi yaazaire, kwonka akaruga omu nju, akashwerwa
 ahandi. Ogwo mukazi n'omushumbakazi. 2) Omukazi orikutaaha ow'abandi,
 arikukorera empeera arikumusiimirwa mukama we. Ogwo mukazi
 n'omushumbakazi.
omushumeeno [omushuméèno] z. reb: OMUSIMEENO RT: omusumeeno. bg:
 [emishumeeno].
omushumi [omushími] z. Omweko.
omushumiko [omushúmiko] z. Akantu akari nk'empeta, akari aha muheru
 gw'orura, ahi amazi garaba, akarikuguma nikakinga nikaiguka nk'oku
 kirikwetengyesa. Omushumiko gw'ente ni muhango, kukira ogw'omuntu. bg:
 [emishumiko].
omushundo [omushûndo] z. reb: OMUSHUNDWE koz: NK. RT: omusundo. km:
 omushundwe. bg: [emishundo].
omushundwe [omushúndwe] z. Akakooko akari nk'ekinyogori, akarikushangwa
 omu maizi g'amarofa, nk'ebyagaana nari gaterami gatarikugyenda;
 nikataahira omu mubiri gw'abantu nainga ebikooko, kanyuunyuuta eshagama
 omu muntu, nikaza ahansi y'orurimi, omuntu aguma naajwa omu kanwa. Ago
 maizi garimu emishundwe mingi, mutageesheramu. koz: KI. km: omushundo.
 bg: [emishundwe].
omushungi [omushungi] z. Omuntu omusheki, orikushanga okozire ekintu
 kibi, akakubeiha ngu ni kirungi, namunonga yaaba atarikukwendeza.
 Omukazi we n'omushungi. bg: [abashungi].
omushuubuzi [omushuubuzi] z. Omuntu orikugura ebintu aha muhendo
 gw'ahansi, akabiguza aha muhendo ogw'ahaiguru ahabw'okwenda kutunga
 enshaagi. Obunaku obu abashuubuzi b'ente ni bakye. RT: omusuubuzi. bg:
 [abashuubuzi].
omushuuguugu [omushuugúúgu] y. Omuntu otaine micwe, omwibi, ekirare,
 omurwani kandi orikujuma abantu. Akazaara abaana n'emishuuguugu. bg:
 [emishuuguugu].
omushuuhuuki [omushuuhuuki] y. Omuntu orikuruga owaabo, akaza kutuura
 ahandi. Omugurusi ogwo n'omushuuhuuki omu kyaro eki. RT: omusuuhuuki.
 bg: [abashuuhuuki].
omushwa1 [omúshwa] z. Erindi iziina ry'enkyebebe. Omushwa gwamuruma aha
 kuguru, yaajwa. koz: KI. bg: [emishwa].
omushwa2 [omúshwa] z. reb: OMUSHU km: omushu. bg: [emishwa].
omushwaino [omushwîno] z. Omwina muraingwa ogurikutimbwaho ebintu,
 nk'encebebe, ogurikutwara amaizi, nari ogurikutuurwamu ebintu,
 nk'enjoka nari ebikyere. Omuhengyere ogutarikwijura maizi, guri
 nk'omushwino. bg: [emishwino].
omushwija [omushwija] z. Endwara erikureetwa okurumwa emibu, ekareetera
 omuntu kuteerwa omutwe, kugira ekitengo, omuriro hamwe n'ebindi.
 Arwaire omushwija, taine maani. RT: omuswija.
omushwijumi [omushwijumi] z. Omuntu orikucondooza ekintu, akakihika
 hare nari akakyetegyereza gye, obwo haine eki agyendereire. Ekitabo
 kyabo kikabanza kuraba omu mikono y'abashwijumi baingi, kyabona
 kushohora. bg: [abashwijumi].
omusibatsi [omusibatsi] z. Omuzi gw'omwetsindagye. bg: [emisibatsi].
omusiiba [omusiiba] y. Ekironda kitarikukira. Akarwara ekironda
 ky'omusiiba, okuguru baakusharaho. km: omusiiga. bg: [emisiiba].
omusiibe [omusííbe] y. Amate g'ente agaakamwa omu kasheeshe, gakanyuubwa
 omu ihangwe. Baaza kunywa omusiibe.
omusiiga [omusiiga] z. Omusiiba. Omwana arwaire omusiiga. km: omusiiba.
 bg: [emisiiga].
omusiimi [omusiimi] z. Omuntu orikukuuta oruhu rukooroba, naakoresa
 enkurungu, akarutereeza n'amajuta, akarunyuuka rukooroba ngu barujware.
 Owaitu hariyo omusiimi, kwonka tindikumanya iziina rye. bg: [abasiimi].
omusiisi [omusiisi] z. Omuntu orikukora ebitahikire kandi
 ebirikushaagiza Ruhanga. Abasiisi tibariza mu iguru. RT: omusiisi. km:
 kasiisi. bg: [abasiisi].
omusikamoori [omusikamóóri] z. Omuti mugufu gw'obutaagi bwingi
 burikuhendwa busha, niguteera ebirabyo birikwera. Zakaayo akatemba omu
 muti gw'omusikamoori. bg: [emisikamoori].
omusikizi [omusíkizi] z. Akati k'empimbi y'eibara rya kinyaatsi n'amababi
 garikubengyeya, aku baitiza ebirere n'emizi yaako bakabyezesa amaino.
 RT: omusikizi. bg: [emisikizi].
omusiko [omusiko] z. Okurira omusiko: Ekitongyerero eki abagore ba kare
 baabaire batongyerera barikurira, baaba nibaza kushwerwa. Omugore
 yaarira omusiko. bg: [emisiko].
omusikuzi [omusikuzi] z. reb: OMUSHUMA bg: [abasikuzi].
omusikye1 [omusikye] p. Orubaju rumwe rw'ekintu. Yaaba naarya aine
 ekikopo ky'amaizi akitaire aha musikye.
omusikye2 [omusikye] z. Eitaka risya eritakahingwamuga. Yaaza kuhinga
 oburo omu musikye.
omusimaari [omusimáàri] z. Akooma k'omunwa gushongoize, n'omutwe
 gubandami, ekirikuteererwa omu biti baaba nibombeka nari nibabaija,
 obwo nibateerana embaaho nainga ebiti hamwe. Omusimaari gwamucumita omu
 kigyere kyazimba. RT: omusumaali. bg: [emisimaari].
omusimagiro [omusimagiro] z. Endwara y'ente erikureetwa engoha; ente
 neegira ekizengyerera, waaba otagiraguriize, neefa. Omusimagiro
 gumazireho ente z'omu kyaro kyaitu.
omusimeeno [omusiméèno] z. reb: OMUSYOMAINO RT: omusumeeno. bg:
 [emisimeeno].
omusindiizi [omusíndiizi] z. Omuntu orikusiigirira ente efiisize
 enyana yaayo, akagisiigirira endiijo nyana, ekagitoora. Omusindiizi
 akasiigirira ente, yaatoora enyana etari yaayo. bg: [abasindizi].
omusinga1 [omusinga] z. RT: omusinga. bg: [emisinga]. 1) Enyungu eherize
 kunogoorwa etakoomire n'okwokibwa. Yaayata omusinga gwangye. 2) Enyungu
 ei barukiriire ngu etaatika. Ndeetera enyungu ey'omusinga.
omusinga2 [omusînga] z. Akati kashoroorokire aku abantu bahenda kweresa
 amaino. bg: [emisinga]. [ebik: Akati aka ku kaabaire kakoresibwa omu
 kubugana omukazi kwa kishwera, keetwa omutoozo.]
omusingasinga [omusîngasinga] z. Akati k'obugimbi, karikukira
 kwejunisibwa omu kwozya amaino n'okweyerera; kandi nikakoresibwa
 nk'omubazi. Ndeetera omusingasinga ngunywe. bg: [emisingasinga].
omusingi [omusingi] z. Omuntu orikukuuba ekiti aha kindi, kukora
 omuriro. Omusingi w'omuriro, yaija. bg: [abasingi].
omusingo [omusingo] z. Ekicweka ky'esente eki orikushashura ngu okwate
 ekintu eki orikugura, reero ezindi okazishashura bwanyima. Aha
 kiteeteeya ky'emitwaro ikumi, yaasigaho omusingo gw'omutwaro gumwe. RT:
 omusingo.
omusingoorezi [omusingoorezi] z. Omuntu arikukora omurimo gw'okuboneza
 omwanya, obwo arikwihaho oburofa naayejunisa ekyeyerezo. Nyineeka
 akasiima munonga omusingoorezi, yaamuha ekiteeteeya nk'akasiimo. RT:
 omusingoolezi. bg: [abasingoorezi].
omusinguzi1 [omusínguzi] z. Omuntu orikwebembera abandi omu kuhayanira
 ekintu. Omusinguzi omuri byona ebyabaho n'oha? bg: [abasinguzi].
omusinguzi2 [omusínguzi] z. Omuntu orikugumisiriza akahika aha muheru
 gw'eki agyendereire nk'omu rugamba, nari omuzaano. bg: [abasinguzi].
omusingye1 [omusîngye] z. RT: omusingi. bg: [emisingye]. 1) Obuhamizo
 bw'ekintu. Abazaire baba omusingye gw'eka. 2) Omwanya ogu babanza
 baatimba, baaba nibatandika kwombeka ebisiika by'enju. Abombeki babaire
 nibata amabara omu musingye.
omusingye2 [omusîngye] z. bg: [emisingye]. 1) Enku ezirunzirwe hamwe.
 Nshangire baahitsya emisingye etaano y'enku. 2) Ekyoma ekiri omu nziga
 y'egaari, eki orupanka rurikwetoororeraho, egaari yaaba neegyenda.
 Omusingye gw'egaari gwahendeka.
omusinzi [omusînzi] z. bg: [abasinzi]. 1) Omuntu anyweire amaarwa maingi
 akasinda. Omusinzi yaaba naateera omurengye. 2) Omuntu otuura omu
 maarwa gakamuhindura emitwarize ye.
Omusiraamu [omusiraamu] z. Omuntu orikwikiririza omu diini
 eyaatandikirweho Muhamadi, ei ekitebe kyayo ekikuru kiri Mecca. bg:
 [Abasiraamu].
omusiri [omusiri] z. Omwanya ogu baba bahingiremu eby'okurya. Abariisa
 booneise omusiri gwona, gw'ebitakuri. RT: omusiri. bg: [emisiri].
omusitaari [omusitaari] z. Akamanyiso karaingwa akashazirwe nari
 akahazirwe ahantu nk'aha mpapura nari aha kisiika. Abaana baabaragiira
 kuteera emisitaari omu bitabo. RT: omusitaale. gyer: ORUNYIRIRI. bg:
 [emisitaari].
omusito1 [omusito] z. Ekiti kishongoire, eki batungaho enyama
 y'okwotsya. Enyama ginteere aha musito, tugyotsye. bg: [emisito].
omusito2 [omusito] z. Endwara y'ente eine obumanyiso bwayo buba
 okunyaara eshagama, okutoroga, n'ebindi. Ente ye eine omusito.
omusizi [omusízi] z. Omuti gurikukira kwemeza omu bibira bihango,
 gurikusharwamu embaaho. Yaaguza embaaho z'omusizi. RT: omusizi. bg:
 [emisizi].
omusoomi [omusoomi] z. Omuntu orikumanya kuribata ekitaaguriro kurungi.
 Yaareeta abasoomi barungi, abagyenyi baashemererwa. bg: [abasoomi].
omusoomoro [omusoomoro] z. Omuti gw'amababi garikuhara, nigeejunisibwa
 kukuuba esafuriya, n'enkoni z'abariisa ngu zigire omubiri gurikuterera.
 Akoreise omusoomoro, orushekye rw'enyungu. RT: omusoomoro. bg:
 [emisoomoro].
omusooro [omusooro] z. Oburo obuherize kumera, obukiri buto. Embuzi
 zaarya omusooro gw'oburo. bg: [emisooro].
omusyana [omusyana] z. Engino erikwiragura munonga. koz: NK. bg:
 [omusyana].
omusyasya [omusyasya] y. Omuringo ogu ekintu kirikuba kirimu kyaba kikiri
 kisya, kitakakoresiibwe. Omukuru w'eishomero, bamuhaire omusyaya
 gw'emotoka.
omusyo [omúsyo] z. Ekyoma kikye kiine obwogi orubaju rumwe nari embaju
 zombi, ekirikukoresibwa omu mirimo, nk'okushara, okuhaata, okugyesha,
 okubaaga, okucumita, n'endiijo. Yaamusharisa omusyo gw'obwogi. RT:
 omuhyo. fum: Omusyo tiguraara mu nyama. bg: [emisyo].
omusyomaino [omusyomaino] z. Ekikwato ky'ekyoma ekiine amaino, eki
 ababaizi bakoresa kushara embaaho. Twareeba yaakwata omusyomaino
 yaagyenda, ti twamanya hi yaaza. reb: OMUSIMEENO bg: [emisyomaino].
omutaago [omutáàgo] p. Amarira g'obusaasi n'enaku. Akarira omutaago, obu
 yaafeerwa iba.
omutaagurizi [omutáágurizi] z. Omuntu orikumanya kutaagurira.
 Abataagurizi bakabateerera engoma, baatagurira. bg: [abataagurizi].
omutaahi [omutaahi] z. Omuntu orikutuura haihi naiwe. Ogu mushaija
 n'omutaahi. RT: omutaahi. bg: [abataahi].
omutaahira [omutaahira] y. Omura muto, ogwaheza kutaaha omu mubiri
 gw'omuntu. Baamwihamu emitaahira ebiri. bg: [emitaahira].
omutaako [omutááko] z. Ekintu eki barukiise enkwanzi. Omutaako ogu,
 guboneire munonga. bg: [emitaako].
omutaano [omutáàno] z. Ekintu ekyo ekireetera ebintu birengire ahari
 kimwe kutashushana. Omutaano oguri rwagati y'amaizi n'amate,
 n'ogw'amaani. bg: [emitaano].
omutaanyango [omutáányango] y. Oburemeezi, enaku, nari okushobangirirwa
 ebi omuntu agira. Eriigyenda, nkagira omutaanyango.
omutaanyo [omutáányo] z. Omuringo gw'okuzaana kw'omwishiki omwe, yaaba
 naazaana arikweyorekyera nk'orikwenda aboojo, nari abashaija. Baishiki
 'mwe munyiheho omutaanyo. gyer: OMWERYO.
omutaari [omutaari] z. Eicumu riraingwa, risya ry'omugabe. bg:
 [emitaari].
omutaayaayi [omutááyaayi] z. Omuntu arikuruga omu mwanya gumwe akaza
 omu gundi, arikuza kureeba abantu abariyo abu arikumanya, nari entwaza
 yaayo. Omushaija ogwo akaija nk'omutaayaayi, hati n'omutuura gye. bg:
 [abataayaayi].
omutabaazi1 [omutabaazi] z. RT: omutabaazi. bg: [abatabaazi].
 1) Omuntu owaaruga aha rugamba. 2) Omuntu orikuza ow'omukama
 akamutoijera etaabe nari enyungu, akatuurayo obunaku buraingwa,
 akamushaba ebintu, nk'ente nari eitaka.
omutabaazi2 [omutabaazi] z. Omuntu orikuhababira ondiijo omu mbuga
 z'ebiragiro. bg: [abatabaazi].
omutabungwa [omutabúngwa] z. Omuti gurikukurira omu kibira, ogu
 barikusharamu embaaho. Embaaho z'omutabungwa, nibaziihamu entebe nungi.
 bg: [emitabungwa].
omutagaatago [omutagáátago] z. Omuhako. Omutagaatago n'enyama eyorobi
 kandi enuzire. bg: [emitagaatago].
omutagara [omutagara] z. Omwanya gw'omu kikaari ky'omukama, ogu
 barikuhuumuzaho engoma z'omukama, bakaziteereraho. Omuteezi w'engoma,
 ari aha mutagara naazishushura. bg: [emitagara].
omutagata [omutagata] z. Amaarwa mato g'omuramba, agu baamara kutaha.
 Nyowe niinywa amaarwa g'omutagata gonka.
omutahe [omutáhe] z. Amaarwa g'orushande, agu baaheza kutahiraho.
 Omukazi yaasinda amaarwa g'omutahe.
omutahimbwa [omutahimbwa] z. Ekyoma kirikuremeera, eki barikukoresa
 omu kwombeka amaju. Yaamuteera omutahimbwa, yaamwata omutwe. RT:
 omutehimbwa. bg: [emitahimbwa].
omutaho [omutáho] z. Ekintu ekirikwejunisibwa omu kushuka nari
 kugyegyena ebintu, nk'amaizi. Banza ote omutaho aha kidomora, obone
 kushukamu amaarwa. bg: [emitaho].
omutaka [omutaka] z. Ekintu eki barikwetwekyerera haaba hariho enjura
 nari omushana. Mpa ogwo mutaka ngyende. reb: OMUNVUURI bg: [emitaka].
omutambiko [omutámbiko] z. Akati karaingwa aku barikugurukiraho
 orucurabembe. Ndekyerera ogwo mutambiko, ngire eki naagukoresa hanu.
 bg: [emitambiko].
omutambo [omutâmbo] z. Omugasho. Eby'ensi tibiine mutambo.
omutana [omutana] z. bg: [emitana]. 1) Enshaho y'okutwariramu emyambi.
 Yaagyenda n'omutana gwe. 2) Omuba muhango gw'ebifunjo ogu orikwekorera.
 Yaija ayekoreire omutana.
omutanagi [omutanagi] z. Omuntu orikuheesha emyambi. Ishento akaba ari
 omutanagi rurangaanwa. bg: [abatanagi].
omutanana [omutanana] z. reb: ENTANANI
omutanda [omutânda] z. RT: omutanda. bg: [emitanda]. 1) Omwenda
 gw'okwenagira. Ekiteeteeya ekyo, kiine omutanda gwakyo. 2) Ekiteeteeya
 kihango kitandami eifo. Aine ekiteeteeyi ky'omutanda.
omutanga [omutanga] z. Ekijuma kikye kyebumburikire, kiri omu ruganda
 rw'ebyozi, eki abaana barikuzaanisa kwonka kitarikuriibwa. Abaana bato
 nibakunda kuzaanisa emitanga, barikugisimura nk'akapiira. bg:
 [emitanga].
omutangirizi [omutángirizi] z. Omuntu orikwakira nari orikubugana
 abagyenyi. Omutangirizi ou yaabaire aine akakundwa buri omwe. reb:
 OMWAKIIZI bg: [abatangirizi].
omutango [omutângo] z. Ebintu ebirikuheebwayo omuntu, nk'ekiheneso
 ky'okushobya nari kukora ekintu ekitahikire omu bantu. Omushaija
 bakamushaba omutango gw'embuzi. reb: ENDIHANO RT: omutango. bg:
 [emitango].
omutangye [omutángye] y. Ebitookye by'okunyuuka, ebirikuraara bitondoirwe
 ngu binyuukwe nyenkyakare. Ebitookye akabiraaza emitangye. bg:
 [emitangye].
omutara [omutára] z. Eitaka ribi munonga eritarimu rwezo. Orutookye
 rwe, akaruhinga aha mutara. bg: [emitara].
omutarabanda [omutarabânda] z. reb: OMUKARABANDA RT: omutarabanda. km:
 omukarabanda. bg: [emitarabanda].
omutarikye [omutaríkye] y. Ekintu kibabwire aha muriro. Eby'enyanja
 by'emitarikye binuzire. bg: [emitarikye].
omutaro [omutaro] y. Obushokye bukuzire kubi, bugufu, obundi
 burikutukura, obu otarikushunshura bukatereera. Aine eishokye
 ry'omutaro. bg: [emitaro].
omutatembwa [omutátembwa] z. Omuti gw'empimbi y'amahwa, gugumire.
 Embaaho ezi n'ez'omutatembwa. bg: [emitatembwa].
omutavu [omutavu] z. reb: ENCWAMUTWE bg: [emitavu].
omutebeekanisa [omutébeekanisa] z. Omuntu orikuba naata ebintu omu nkora,
 nari orikutebeekanisa emikoro. Omukoro gw'eriizooba, gwaba gwine
 abatebeekanisa barungi. bg: [abatebeekanisa].
omuteburo [omuteburo] z. Omuringo gw'okutega omuntu, mwaba nimufukaana.
 Omuserukare akamutamu omuteburo, yaamwikarira ahansi. bg: [emiteburo].
omuteebi [omuteebi] z. Omuzaani orikunyweisa omupiira omu goora. Bakaija
 baine omuteebi omwe. RT: omuteebi. bg: [abateebi].
omuteeganda [omuteegánda] z. Omuntu w'omukozi munonga, otarikweganya
 haihi buri murimo. bg: [abateeganda].
omuteegi [omuteegi] z. Omuntu w'omugomi, otarikuhaburwa. Omuteegi ku
 omuhabura, ayeyongyera kugira ekiniga. bg: [abateegi].
omuteego [omuteego] z. Emandwa nari emibazi ei omwinazi atsindikira
 mugyenzi we n'ab'eka ye, ekabaita nari ekabakora kubi. Eka ye,
 ekamarwaho omuteego. bg: [emiteego].
omuteeki [omutéèki] z. Omuntu orikuteeka eby'okurya. Omuteeki
 w'eishomero, baamukwatira omushoro. bg: [abateeki].
omuteeko [omutéèko] z. Omurundo gw'ebintu ebiri omu mwanya gumwe.
 Yaamuha omuteeko gumwe gw'emondi. bg: [emiteeko].
omuteekye [omutéékye] y. 1) Amaizi garikwotsya ,nk'ag'okugoya oburo.
 Yaayokibwa omuteekye. 2) Omushaze gu barikushubya omu kwenga omuramba.
 Rwakibindi yaaza kutaha omuteekye aha mahega gwamwotsya.
omuteete [omutéète] z. bg: [emiteete]. 1) Ekinyaatsi ekirikushangwa omu
 migongo; kiine otubabi turaingwa nk'otw'omushojwa, otubabi otwo twine
 otugimbi turikubaba. Omu kishaka kye ameziremu ebiteete. 2) Ekinyaatsi
 ky'omugaju eki bata omu maizi garikwotsya, bakanywa nka kyayi. Reeta
 omuteete tuteekye kyayi.
omuteezi [omutéèzi] z. Endwara y'abantu erikukwata ebicweka, nk'engaro,
 hakazamu emishonga y'amaani. Arwaire omuteezi, gwamuzibira kuhinga.
omutegansi [omutégansi] z. Ekimera kirikuranda ahansi, kiine otubabi tukye
 turikukwatira ahansi. bg: [emitegansi].
omutego [omutégo] z. RT: omutego. bg: [emitego]. 1) Ekintu ekikozirwe
 omu biti nari ebyoma, eki barikuta omu muhanda gw'enyamaishwa,
 kugikwata. Obumwe omutego nigutsiga ou bagutegire, gukwata ou
 batagutegire. 2) Ekibuuzo nari ekikorwa ekigyendereire kukyema, nari
 kuhabisa ou kirikubuuzibwa, nainga ou kyakorerwa.
omutegyeki [omutégyeki] z. Omuntu weena oine obujunaanizibwa
 bw'okwebembera abandi. Omutegyeki murungi ashemereire kutwariza gye
 abantu abu arikwebembera. reb: OMWEBEMBEZI bg: [abategyeki].
omutegyengyere [omutegyengyére] z. Ekiti kiine amahwa, nikyeraho obujuma
 burikutukura buri nk'amayonza, burikwera omu kashaho nk'ak'entuutu;
 niburugwamu amaizi garikunuriira kandi nibukira kuriibwa abariisa.
 Irooko oreebe omutegyengyere, gwaba gwarabize. gyer: AMATEGYENGYERE.
 bg: [emitegyengyere].
omutembe1 [omutémbe] z. Ekiti kirikwera omu kisharara, eki ekishushu
 kyakyo kirikwejunisibwa kwogosha emiguha n'okuruka ebirago. Yaareeta
 emiguha y'omutembe. gyer: OMUNAABA. km: ekitembe. bg: [emitembe].
omutembe2 [omutembe] z. Ekimera ky'omu ishwa kirikwenda kushushana
 n'omutumba, kwonka empimbi yaakyo ni mpango munonga, kandi ekitookye
 ekirikweraho tikirikuriibwa. Enkyende baagireeba eri aha mutembe. reb:
 EKIZIRAKOMA; EKIJOROKOMA bg: [emitembe].
omutembuuzi [omutembuuzi] z. bg: [abatembuuzi]. 1) Omufuruki
 orikubanza omu mwanya hataine bandi abaragugiiremu. Omushaija ogu, niwe
 mutembuuzi w'aho. 2) Abatembuuzi: Abeebembezi abaabandiize Abacwezi omu
 kyanga kya Bunyoro-Kitara.
omutembwe [omutémbwe] z. Omwanya musya ogu abantu bafurukiiremu. km:
 entembo. bg: [emitembwe].
omutemere [omutémere] z. Omufundikizo gw'ekihumi, eki baibikamu enjoki.
 Ekihumi kiine omutemere muhango. bg: [emitemere].
omutemi [omutémi] z. Omuntu orikutemera ondiijo ekibira, akaihurwa
 sente nari ekindi kintu kyona. Araarikire abatemi, nibaija Orwakashatu.
 RT: omutemi. bg: [abatemi].
omutendeki [omuténdeki] z. Omuntu orikutendeka ondiijo muntu omu mwoga.
 Rwabwogo niwe mutendeki w'omupiira omu gomborora egi. bg: [abatendeki].
omutentezo [omutentezo] z. Ekintu kyashami, kiri nk'omutaho, ekirikukwata
 enzigye. Ni kihango munonga, nikiba kiine omufundikizo aha mutwe.
 Nibakirukisa amataagi g'omukindo. Abashaija bakwatsire enzigye
 n'omutentezo. bg: [emitentezo].
omutere [omutere] z. Ekitakuri nari omuzi gwa muhogo emazire obunaku
 bwingi omu itaka, ekasiisikara ahabw'okwijurwamu amaizi. Egi mitere
 y'ebitakuri wagimpa ngu ngite hi? bg: [emitere].
omuterere [omuterere] z. Akanyamaishwa karikutuura omu kishaka, karikurya
 enkoko n'obundi bunyamaishwa bukye, nk'embeba. Omuterere gumazire
 enkoko omu kibuga. bg: [emiterere].
omuteruzi1 [omutéruzi] z. Omuntu orikuterura ebintu. Omuteruzi
 bakamutegyereza kuterura oburiba, yaabura. bg: [abateruzi].
omuteruzi2 [omutéruzi] z. Omuguzi w'amaarwa g'omuramba, orikugaiha ahi
 gahiire akaza kugaguza omu baara ye. Omuteruzi w'omu ni Karyarugokwo.
 koz: KI. bg: [abateruzi].
omutete [omutête] z. Ekika ky'omuti gutarikunyeeta munonga, kandi enku
 zaagwo zishatuka gye. Baasheenya enku z'omutete. bg: [emitete].
omutetsi [omutétsi] y. bg: [abatetsi]. 1) Omwana orikukira kweriza
 ataine ki bamukozire, arikufa kuririra akantu kakye nari katariho.
 Omwana we n'omutesi. 2) Omwana w'emicwe mibi orikweshungira aha bantu,
 akakora ebitashemereire. 3) Omwana orikukuzibwa atarikumanya kukora.
 Mutabani wangye n'omutetsi, tihaine eki arikubaasa kwekorera.
omuti1 [omúti] z. Ekimera kihango ekirikukura kikanyeeta, nari
 kikagira empimbi mpango, amataagi hamwe n'amababi. Baatema omuti gwe,
 yaatongana. RT: omuti. fum: Omuti gugwera ahu gwinamiire. bg: [emiti].
 Gamwe ei maziina g'emiti:
 - Ekijumbura
 - Ekiko
 - Ekinyangabo
 - Empuwere
 - Enkoma-mahanga
 - Enkoma-nyangwa
 - Enshaari
 - Enyakatooma
 - Kabakangyagara
 - Kataza
 - Nyakafurunguta
 - Omubamba-njobe
 - Omuberooshi
 - Omufumbwa
 - Omujugangoma
 - Omujuga-ntaara
 - Omukobokobo
 - Omukokoma
 - Omukuba-ntaara
 - Omukunyu
 - Omukuza-nyana
 - Omumara
 - Omunyabiriko
 - Omunyankinga
 - Omunyinya
 - Omunyuunyanyungu
 - Omuremanjojo
 - Omurema-nkobe
 - Omusa
 - Omusaavu
 - Omuseeta
 - Omushambya
 - Omushasha
 - Omushebeya
 - Omushwiga
 - Omusisa
 - Omutende
 - Omutongore
 - Omutooma
 - Omuvure
 - Omuyebe
 - Omuyera
 - Omuyoora
 - Omuyovu
 - Omuyoyo
 - Omuyuzya
 - Omuzaituuni
 - Omuzeera
 - Omwaifa
 - Omwamira
 - Omwatamabaare
 - Sarigina

omuti2 [omúti] y. Enshande y'okubanza ei batakateiremu maizi, ei
 abamwe beeta kihotore. Yaamuha eshande y'omuti yaaginywa.
omutiba [omutiba] z. Akahumi k'okushaaruuriramu, aku barikuta omu nju.
 Ashaarwire oburo bwingi, yaijuza emitiba ebiri. gyer: EKIHUMI 2). bg:
 [emitiba].
omutiini1 [omutíìni] z. Omuntu w'obwoba, orikutiina munonga. Omwana we
 n'omutiini. reb: OMUNYABWOBA RT: omutiini. bg: [abatiini].
omutiini2 [omutíìni] z. Omuti mugufu, gw'amababi mahango gatari maingi,
 gw'eibara rya kihuura, gurikwana ebujuma. Omutiini bagushazire embaaho.
 RT: omutiini. bg: [emitiini].
omutima [omutíma] z. RT: omutima. bg: [emitima]. 1) Ekicweka ky'omubiri
 gw'abantu n'enyamaishwa ekigabira ebicweka by'omubiri ebindi eshagama.
 Omutima gwe niguteera munonga. 2) Emicwe y'omuntu, narishi ekiniga
 ky'omuntu nainga oku arikutwaza. Omutabani aine omutima mubi munonga
 3) Ekicweka ky'omuntu ekirikushangwamu ebiteekateeko nk'ebya rukundo,
 rwango, obwinazi, obutiini, obumanzi, n'oburungi. Nkaagiireyo kwonka
 omutima gwayanga. fum: Ahu omutima guraire, ku busheesha, amaguru
 gahikayo.
 obuhinza-mitima Okwerarikirira munonga. Bakaba baine obuhinza-mitima
 obu yaabaire atakaizire. koz: amakuru g'omuguutuuro.
 omutima gw'engoma Akabaare aku abaremi b'engoma bata omunda yaayo.
 omutima gw'eby'okurya Okwoya eby'okurya.
omutima gw'engoma [omutima gw'engoma] z. Akabaare aku abaremi b'engoma
 bata omunda yaayo.
omutima gw'ensi [omutima gw'ensi] z. Eibaare ryekuringiririire, eri
 barikuta omu maizi bakagaha omuntu orwaire omutima ngu aganywe.
omutimba [omutimba] z. Ekirabo, ekiconco nari akasiimo. bg: [emitimba].
omutimbo [omutimbo] z. RT: omutimbo. 1) Ekintu ekyamazire kukorwa,
 kirikureebwa boona; kirikushemeza amaisho kitaineho kamogo. 2) Omuntu
 orikuteera engoma omu kikaari.
omuti-mpoko [omuti-mpoko] z. Ekikorwa ky'omuntu orikwemanya,
 orikweraata; orikukira kugamba maingi kandi orikwesingiza.
omutindo [omutindo] z. Orurengo, oru ekintu kirikuba kiriho. Egaari egi
 ei aguzire, eri aha mutindo gw'ahaiguru.
omutinkimo [omutinkimo] z. Okwesiima, okweraata oshemereirwe, orikwehurira
 gye omu magara; orikwehurira oijwire, ahabw'enjwara n'amagara
 kubonererwa. Omwishiki orikwetwara kurungi, buri omwe orikumureeba
 akamwenda; aba aine omutinkimo.
omutiri [omutiri] z. Omuringo gw'ekitara eki bahunikamu eby'okurya; ni
 kigufu. Bakyombekyera orushuuru ahaiguru, bakita omu ibaraza ry'enju
 kirimu eby'okurya. Bakahuura oburo, baabuhunika omu mutiri. bg:
 [emitiri].
omutiritizo [omutiritizo] z. bg: [emitiritizo]. 1) Ekikorwa
 ky'okwiruka juba nookora oku n'oku, kwonka otarikuhika hare. Baana mwe
 munyiheho omutiritizo. 2) Endwara y'omurwaire y'okwirukana munonga,
 akaguma naimukyera buri kaire, ataine kahuumuro. Arwaire omutiritizo.
omutobe [omutóbe] z. reb: ENSHANDE bg: [emitobe].
omutogi [omutógi] z. Omuntu orikukwata aha bintu ebirikuriibwa,
 akaihaho ak'okurya kakye, batakamuhaire. Omutogi baamukwata,
 baamuteera. bg: [abatogi].
omutoha [omutoha] z. reb: OMUNOINO koz: NK. bg: [emitoha].
omutondo [omutôndo] z. Amaizi agaruga omu mbeho. Omutondo gwaruga aha
 ibaati, gwangwa omu mutwe. koz: KI. bg: [emitondo].
omutondozi [omutóndozi] z. Omuntu orikuba naatondora ebintu, nk'ebihimba,
 ebitookye, n'ebindi. Yaaba ari ow'okunyuuka eriizooba, kwonka yaabura
 abatondozi. bg: [abatondozi].
omutonera [omutonéra] z. Akakooko karikwiragura kaine oruvuri; ku
 karutaasya omu mubiri kanyaaramu obushegu, gugira obuhuruzi bwingi.
 Yaimuka omu bunyaatsi arikweyagura, ngu omutonera bwamuruma. km:
 omutonezi. bg: [emitonera].
omutonezi [omutonezi] z. reb: OMUTONERA km: omutonera. bg: [emitonezi].
omutonganirizi [omutónganirizi] z. Omuntu orikukora omurimo
 gw'okuhoreereza ondiijo. RT: omutonganirizi. bg: [abatonganirizi].
omutonganwa [omutonganwa] z. Omuntu orikurwanirwa abandi, buri omwe
 arikugira ngu n'owe. bg: [abatonganwa]. [ebik: Nk'omukazi azaire omwana
 w'abashambani babiri, buri omwe arikugira ngu niwe yaamutwekire,
 hakahwaho omwanya muraingwa hatakabonekire ishe ow'okumutwara.]
omutongi [omutôngi] z. Omuntu orikukora ekikorwa ky'okukyeena ondiijo,
 atarikumwendeza gye, haza obundi ekyo eki yaamutengyera, kikabaho
 nk'eirogo. Omutongi ari omu rubu rw'abaitsi b'abantu. bg: [abatongi].
omutoohoore [omutoohoore] z. reb: OMUTOOMOORE bg: [abatoohoore].
omutoohooro [omutoohooro] z. Omubazi ogurikuhitsa, ogurikuheerwa omu
 kibunu kuhwera omuntu ogumiirwe kushohoza. bg: [abatoohooro].
omutookwa [omutookwa] z. Ebitakuri ebitsigara omu musiri, na bwanyima
 bikameraho emikamba. Yaateeka emitookwa. bg: [emitookwa].
omutookyerwa [omutookyerwa] z. Ebiti ebirikutsibuka aha kitsintsi.
 Yaatema emitookyerwa aha muti. bg: [emitookyerwa].
omutooma [omutóòma] z. reb: EKITOOMA RT: omutoma. bg: [emitooma].
omutoomoore [omutóómoore] y. Omuntu muraingwa munonga kandi muhango.
 Omushaija ogwo akazaara abaana b'emitoomoore. bg: [emitoomoore].
omutoorane [omutóórane] y. Omuntu aronzirwe omu muringo gw'omutaano.
 Omutabani niwe baronzire kuba ow'omuruka; n'omutoorane. gyer:
 OMUTONGORE. bg: [abatoorane].
omutootooro [omutootooro] z. Ekintu kyorobi ekiine omuhuru ahagati,
 eki bakoresa kuta amaizi omu kibunu ky'omwereere yaaba agumiirwe.
 Omutootooro nigwo baahaisa entego.
omutoozi [omutóòzi] z. Omushaija arikuhwera encwamutwe kwonka. Omutoozi
 takaizire. bg: [abatoozi].
omutoozo1 [omutóòzo] z. Akati akarikukoresibwa kweza narishi kukuuba
 amaino. Buri kasheeshe naakuuba amaino, n'omutoozo. bg: [emitoozo].
omutoozo2 [omutóòzo] z. Eiziina ry'amate, omu rurimi rw'ekikaari
 ky'omugabe wa Nkore.
omutoroki [omutóroki] z. Omuntu orikuba ahungiire ahantu, ahabw'ebikorwa
 bye bibi. Omutoroki ogwo, akaijana esente nyingi. RT: omutoroki. bg:
 [abatoroki].
omutororo [omutororo] z. Ebintu bikwataine ebiri omu ihuri, by'eibara rya
 kinekye. Yaanywa omutororo mubisi. bg: [emitororo].
omutoryo [omutoryo] z. Amashaza mato munonga. Baateeka omutoryo. bg:
 [emitoryo].
omutsi [omútsi] z. bg: [emitsi]. 1) Akantu karikushangwa omu nyama
 z'omuntu nari enyamaishwa, akari nk'orushekye, akaine omuhengyere
 rwagati ogurikutwara eshagama omu bicweka by'omubiri. Bakashanga emitsi
 ye erwaire. 2) Ekicweka ky'omubiri ekiha nari ekitwara obutumwa omu
 bwongo.
omutsibe [omutsíbe] z. Omuntu otsibirwe ori omu kihome. Abatsibe, nibo
 baatabiire ebitakuri bye. reb: EMBOHE RT: omutsibe. bg: [abatsibe].
omutsibiko [omutsibiko] z. Okuguru kw'omufukaani omwe okwetooroozibwe aha
 okuguru kw'ou arikufukaana nawe, agyendereire kumwikarira. Akantega
 omutsibiko, yampuura ahansi. bg: [emitsibiko].
omutsigambwa [omutsigámbwa] z. Omutsigazi muto, otakahikire aha rugyero
 rw'okushogoya. bg: [abatsigambwa].
omutsigazi [omutsígazi] z. Omushaija muto atakashweire. Abatsigazi baaza
 kuteera omupiira. reb: OMWOJO RT: omusigazi. fum: Omutsigazi tasheka
 mbohe. bg: [abatsigazi].
omutsigire [omutsígire] z. Omuntu ori omu bigyere by'omuntu otariho, nari
 omuntu ou barikureka omu ntebe. Ku yaafiire, omuhara niwe yaabaire
 omutsigire. RT: omusigire. km: omutsigirwa. fum: Omutsigire anaaba
 okuguru kumwe. bg: [abatsigire].
omutsigirwa [omutsígirwa] z. Omutsigire. km: omutsigire. bg:
 [abatsigirwa].
omutsindo [omutsîndo] z. RT: omusindo. bg: [emitsindo]. 1) Obwaku
 bw'ebigyere birikugyenda oburikuhurirwa omuntu yaaba naaribatisa
 amaani. Nyekiro mpuriire abantu aheeru nibateera emitsindo.
 2) Oburemeezi oburi omu kintu. Omwana ogu aine omutsindo, tindikuza
 kumuhitsyayo.
omutsintsi [omutsintsi] z. reb: OMUTSITSA bg: [emitsintsi].
omutsitsa1 [omutsítsa] z. Ekintu ky'amaani maingi ekirikutetemesa ensi
 n'ebirimu, obumwe amaju gahiguka, nari eitaka rikatika. Nyekiro
 harabireho omutsitsa gw'amaani. RT: omusisa. bg: [emitsitsa].
omutsitsa2 [omutsítsa] z. Ekitookye kitahagwire. Omuhara yaamuzindukira
 omutsitsa gw'ekitookye. km: omutsintsi. bg: [emitsitsa].
omutsiza [omutsiza] z. Omuntu orikuraaza omuriro omu kirubi. Omutsiza,
 omuriro gwamurema eiraaza, yaagureka. bg: [abatsiza].
omutsyarakazi [omutsyárakazi] z. Omukazi otari Muhima. bg:
 [abatsyarakazi].
omutsyorerano [omutsyórerano] z. Ekikorwa ky'okureebana kubi,
 mukangambirana ebigambo bibi birikusaasa. Omutsyorerano gwabo,
 tingwenda. bg: [emitsyorerano].
omutuba1 [omutuba] z. Akakooko karikutuura omu maizi kari nk'ekikyere,
 kwonka kataine ruhere aha mubiri, k'amaguru maraingwa. Nikaguruka
 munonga, kagwa hare. Baahika aha iziba, baareeba omutuba gwaguruka.
 gyer: ORUTOORI. bg: [emituba].
omutuba2 [omutuba] z. reb: EKITOOMA bg: [emituba].
omutugunda1 [omutúgunda] z. Omuti gw'ebijuma ebirikuriibwa, ebi abamwe
 beeta buro. Gyenda ondeetere amababi g'omutugunda ni ngenda. bg:
 [amatugunda].
omutugunda2 [omutúgunda] z. Omuti gurikweraho ebijuma ebirikumanywa
 nk'entobo, hariho ogwine amahwa n'ogutagaine. Omushana ku gujwire,
 amababi g'omutugunda gaayoma. bg: [emitugunda].
omutumba [omutûmba] z. Ekihingwa ekirikwanaho ekitookye. Yaabyara
 emitumba mirungi. bg: [emitumba].
omutumbi [omutumbi] z. Omubiri gw'enyamaishwa, nari omuntu, yaaba
 afiire. Omutumbi gw'embwa, bagushangire aha muhanda. bg: [emitumbi].
omutuna [omutuna] z. Ebitookye bicwanyagurikire, ebi barikuba
 nibanyuuka, ebyatandika kucwa. Enjura yaashanga byaba omutuna,
 yaabibabingamu.
omutundamo [omutundamo] z. Omuringo ogu omuntu arikuba arimu yaaba aine
 obusaasi ashutami ayeinamiriire, kandi atarikugamba. Ku tugiire kwija,
 twashanga bari omu mutundamo.
omutunga [omutûnga] z. Amaizi g'enjura maingi, agarikwiruka omu mihanda
 n'omu misiri, obundi gakatengura eitaka. Emisiri ye yaashiishwa
 omutunga. gyer: OMUGYEZI. fum: Ahu omutunga gurabire,n'obu hamera,
 tigwebwaho. bg: [emitunga].
omutungi [omutûngi] z. RT: omutungi. bg: [abatungi]. 1) Omuntu arikuba
 aine esente n'ebintu bye bingi. "Hakaba hariho omutungi owaabaire
 ajwara ebijwaro bya bujwa n'emyenda ... emirungi. Kandi ebiro byona
 akaba asiiba ajarami, naary gye." (Baibuli Erikwera) 2) Omuntu oine
 amatungo maingi. Abatungi boona baaba bari omu rukiiko. fum: Omutungi
 ajwara ebimuhikire gye aha mubiri.
omutunguru [omutúnguru] y. Omwishiki owarengire emyaka y'obwana, kwonka
 atakagiire omu mushogoyo. Omuhara akashwerwa akiri omutunguru. bg:
 [abatunguru].
omutura [omutúra] y. Eky'okurya eki baateeka nari eki baayotsya,
 kitasye gye. Enku zaamuburira yaabiihaho bikiri emitura. bg: [emitura].
omutura-ibaare [omutura-ibááre] z. Ekiti kirikwenda kushusha nk'omurokora
 nari omunywamaizi, ky'orusaano aha mubiri, n'obutaagi bukye. Abariisa
 bakira kukiihamu enkoni. bg: [emitura-ibaare].
omuturika [omuturika] z. reb: OMUTURUKA bg: [emiturika].
omuturubwibwi1 [omuturubwibwi] z. reb: OMUKOOTO bg: [emiturubwibwi].
omuturubwibwi2 [omuturubwibwi] z. Akantu kakye aha mutwe gw'ekimera nari
 gw'amataagi gaakyo, akarikutandika kwenda kureeta ekirabyo, ekirabyo
 nikiba kikiri omunda, kitakashohoire. bg: [emiturubwibwi].
omuturuka [omuturuka] z. Ekiti ky'amababi n'omubiri nk'ogw'omushoorooza,
 kyorobi, eki barikurukisa ebigagara. km: omuturika. bg: [emituruka].
omutuuko [omutuuko] y. Ekintu kikomirwe nari kiriitsirwe munonga.
 Omwishiki bamukomire eishokye omutwe gwona n'omutuuko. bg: [emituuko].
omutuumo [omutuumo] z. Omurundo gw'ebintu. Yaayotsya omutuumo
 gw'ebinyaatsi. reb: OMURUNDO RT: omutuumo. km: entuumo. bg: [emituumo].
omutuuragye [omutúùragye] z. bg: [abatuuragye]. 1) Omuntu orikuba
 azaariirwe ahantu nari omu kyanga, atwiremu kumara obunaku buraingwa.
 Obugyenyi bwe bukakorwa abatuuragye bonka. Abo nimbamanya,
 n'abatuuragye baitu. 2) Omuntu ofuruukiire omu kyanga akatuuramu. koz:
 NK.
omutuya [omutuya] z. bg: [emituya]. 1) Obunyaatsi obu baarira enyana
 omu kihongore. Arundaine omutuya gwona, yaaguta omu rutookye. 2) Ebintu
 ebiri hakye kujunda, ahabw'okubura obwikizo. Enyama ye ku yaaraireho,
 yaaba omutuya.
omutwa [omutwa] z. Ebintu ebiheebwa omuntu oine obugyenyi nari omukoro
 gwona, kwenda ngu bimuhwere. Boona bakamuha emitwa yaijurirana. bg:
 [emitwa].
omutwarani [omutwárani] z. Omuntu orikutonganira busha, otarikukunda
 kuhaburwa, kukwatanisa n'abandi; omunyakiniga, ngamba nyenka, kandi
 omurwani. Ishezaara akiri muto akaba ari omutwarani. bg: [abatwarani].
omutwaranizi [omutwáranizi] z. Endahukira kwita ahabw'ekiniga kingi,
 nari omuntu orikurahuka kubakira. bg: [abatwaranizi].
omutware [omutwâre] z. bg: [abatware]. 1) Omuntu ohairwe obushooborozi
 kureeberera ekintu nari ebintu bya mukama we. 2) Omutegyeki,
 omwebembezi, omu busingye obu arikuba naakikora ogwo murimo.
omutwaro [omutwâro] y. RT: omutwaro. km: akakumi. bg: [emitwaro].
 1) Omuba gw'ebintu ebikomirwe hamwe. Yaija aine omutwaro gw'enku.
 2) Eshuura ehandiikwa nka 10,000. Omutwaro gwangye nguriire gwahwaho,
 tinaaguramu kantu koona. 3) Ebibi bingi ebi omuntu aine. Akajunwa
 omutwaro gwe gw'ebibi. koz: enyikiriza. fum: Omutwaro ogu oriire,
 gutwara ogu oyekoreire. Omutwaro gw'ebishuba, gumarwa ow'amaguru.
omutwe1 [omútwe] z. RT: omutwe. bg: [emitwe]. 1) Ekicweka ky'omubiri
 ekiriho amaisho, enyindo, eminwa, amatu hamwe n'eishokye. Akazaara
 omwana, w'omutwe muhango. 2) Eiziina ry'ekitabo erihandiikwa ahaiguru
 yaakyo. 3) Ekicweka ky'ebihandiikirwe omu kitabo ekirikwemariirira.
 4) Obwengye bw'okukoreramu ekintu. Ninza kubateekyera omutwe,
 mbasingure. 5) Omuntu orikwebembera abandi; nainga ente erikwebembera
 ezindi omu kugyenda nari kushoronga. 6) Obuhanda nari obutahurira. Ogwo
 mwana aine omutwe muhango, n'ow'okuhanwa. 7) Abantu nyamwingi. Yesu
 akaba agambira emitwe n'emitwe y'abantu. koz: amakuru g'omuguutuuro.
 fum: Ow'omutwe muhango, tayeshumba rubaare.
 omutwe mubi Omugisha mubi. Akanteera omutwe mubi, ou naabaire nindonda
 tinaamushangayo.
omutwe2 [omútwe] z. RT: omutwe. bg: [omutwe]. 1) Oruhinzi. 2) Oburwaire
 bw'okuteerwa omutwe. Arwaire omutwe, abaire yaafiire.
omutwereezi [omutwereezi] z. Omuntu orikutwera mugyenzi we, oine
 omukoro nari obugyenyi. bg: [abatwereezi].
omutwero [omutwêro] z. Ekyoma kishongoire ky'okufumuza omu biti,
 ebisiika n'ebindi byoma. Yaamuteera omutwero, aha kuguru. reb: EPATAASI
 bg: [emitwero].
omutwetwe [omutwetwe] z. Omuheru gw'ekintu, nk'aha mutwe gw'omuti.
 Akatemba omuti yaaguhika aha mutwetwe. bg: [emitwetwe].
omutwi [omutwi] z. Orikuha mugyezi we ekintu ky'okukoresa obugyenyi.
 Reka omutwi atungye eky'okunywa. bg: [abatwi].
omutyari [omutyari] z. bg: [emityari]. 1) Eicumu rihango ry'amoogi
 abiri; riine omugongo ahagati yaago, n'omunwa gushongoize.
 N'ery'amakune, tibarihiigisa. 2) Omuntu nari ekintu ekirikureebeka
 kurungi. Bakagura omutyari gw'egaari.
omutyobore [omutyóbore] y. Omuntu murungi otaine kamogo, onyeetsire gye
 buzima, aniobokire. bg: [abatyobore].
omuvugi [omuvúgi] z. Omuntu orikuvuga ebiiruka, nk'emotoka, egaari,
 n'ebindi. "Omuvugi, motoka yaabo akagitamu omuriro, yaayeta mugyenzi
 wangye ku agarukamu bakagyenda." (Mubangizi B.K.) RT: omuvugi. bg:
 [abavugi].
omuvumbi [omuvumbi] z. Omuntu orikuza owa mutaahi we ohiisize, kurondayo
 amaarwa g'okunywera busha. Eriizooba abavumbi baaba baingi munonga.
 koz: KI. bg: [abavumbi].
omuvunuuzi1 [omuvúnuuzi] z. Omuntu oha omusinzi, omubazi
 gw'okumuvunuura. bg: [abavunuuzi].
omuvunuuzi2 [omuvúnuuzi] z. Omuntu orikuhindura ebigambo kubiiha omu
 rurimi rumwe akabita omu rundi. Omwahure n'omuvunuuzi. bg:
 [abavunuuzi].
omuvuuko [omuvúùko] z. Omuguta gw'akanyana ogutariho mubaziiro gwona;
 bakaba bagubamba, bagunyuuka, gukimara kworoba, bagusiiga amajuta,
 gwongyera kworoba, bagujweka omwishiki w'empangare areebeka gye.
 Emivuuko ekaba ekira kujwarwa bahara b'abatungi b'ente. bg: [emivuuko].
 [ebik: Hariho amaziina nka Kavuuko na Mivuuko.]
omuyaagi1 [omuyaagi] z. Omuntu orikugamba bibi aha ndiijo, kumushiisha
 bwesherekye, ahi nyakugambwa atari. bg: [abayaagi].
omuyaagi2 [omuyaagi] z. Omuntu orikuza kuhuumuriza abafeereirwe, akagira
 eki yaabatwarira; naagyenderera kubagumyagumya. bg: [abayaagi].
omuyaago [omuyaago] z. Ebintu ebi omuyaagi yaatwara kuza kuyaagisa.
 Bamutwariire emiyaago y'embuzi n'amaarwa. bg: [emiyaago].
omuyaayuuko [omuyaayuuko] z. Entwaza y'omuntu kugyenda oku n'oku
 ataine ahi ahamiize, abe bakabura ahi baamurondera.
omuyaga1 [omuyaga] z. Embeho nari orwoya rutarikureebwa, oruhuuha
 omwanya okareeba ebintu nibitengyeta nainga nibigyenda. Omuyaga gwaija
 mwingi, gwagwisa emiti. RT: omuyaga. fum: Omuyaga gunagisa ekihinzi.
 bg: [emiyaga].
omuyaga2 [omuyaga] z. Ekintu eki omuntu arikwesigamu omugasho baitu
 kikamufeera busha, nainga okuhinga omusiri gukafeera kimwe. Ebi
 yaagamba byona tibirimu kantu, n'omuyaga. RT: omuyaga. bg: [emiyaga].
omuyari [omuyari] z. Omwika gurikwiragura ogukwatsire ahaiguru omu
 bwiriza nari orushuuru, omu nju ei barikuteekamu. Yaaza kuteera omuyari
 omunju, gwamugwa omu maisho.
omuyembe [omuyembe] z. RT: omuyembe. bg: [emiyembe]. 1) Ekiti kihango
 ky'ebitaagi n'amababi maingi. Yaaba atembire omu muyembe, ekitaagi
 kyahaguka yaahirima.

 2) Ekijuma ekirikwana aha muti gw'omuyembe . Abaana yaabateerera kurya
 emiyembe, batakariire by'okurya.
omuyenje [omuyenje] z. Ekiti kiine obutaagi bwingi munonga kwonkya
 kitaine mababi, kwonka kiine amate garikuhuuhuuta ga mutare.
 Nibakizitiza orugo. reb: ORUYENJE bg: [emiyenje].
omuyombi [omuyombi] y. Omuntu orikukunda kutongana nainga kugamba,
 atarikushutamira busha. Nyinazaara n'omuyombi. gyer: OMUTONGANI. bg:
 [abayombi].
omuyondo [omuyondo] z. Akagoye aku abaserukare barikujwara aha ibega,
 kakashumikirwa omu kwahwa. Nikakira kuba kari ka mutare nainga ka
 mutuku kandi obumwe kari ak'amabara abiri gashumainkainye. bg:
 [emiyondo].
omuyonga [omuyonga] z. Eiju ry'ebitsigarira by'ebintu ebihiire
 bikahwerekyerera, obumwe ribaasa kutwarwa omuyaga. Yaashanga gurimu
 enjoka, yairuka naahunga. RT: omuyonga. gyer: EIJU; KASHENDA. bg:
 [emiyonga].
omuyonza [omuyónza] z. Obuti burikukira kukora orushaka, kandi bwine
 amahwa maraingwa; obujuma bwabwo burugamu amaizi garikushusha amate,
 kandi ku buba buhiisize, bukira kuriibwa abariisa. Akaza kutema omuti
 gw'omuyonza, enjoka y'encwera yaamucwera. bg: [emiyonza].
omuyooro [omuyooro] y. Ebintu bingi munonga ebiri omu mwanya gumwe.
 Ab'oburuuru bakagaba shukaari nyingi, abantu baatunga omuyooro.
omuzaabibu [omuzaabíbu] z. Ekiti kirikurandira aha biti ebindi, ekiteera
 ebijuma birikurugwamu viinyo. Enyonyi eri omu muzaabibu. RT:
 omuzaabibu. bg: [emizaabibu].

omuzaahe [omuzááhe] z. Omuntu ohungiire omu nsi nari ekicweka ekindi,
 ahabw'enshonga nk'ez'eby'obutegyeki, n'ebindi. RT: omuzaahi. bg:
 [abazaahe].
omuzaahuuzi [omuzaahuuzi] z. Omuntu orikwiha mutaahi we omu buremeezi
 akamutambira kufa, akabi, nari kurohama. bg: [abazaahuuzi].
omuzaana [omuzáàna] z. Omuhuuku w'omukazi. RT: omuzaana. gyer:
 OMUSHUMBA. fum: Nyakazaana ayerinza ogu araakore. Omuzaana ataha
 amaizi; omwana we anaaba orume. bg: [abazaana].
omuzaani [omuzaani] z. Omuntu orikuzaana emizaano, nk'omupiira,
 okwiruka, okurekyera emango, okuguruka, n'ebindi. Abazaani boona
 abaasingire, bakabaha ebiconco. RT: omuzaani. bg: [abazaani].
omuzaano [omuzaano] z. RT: omuzaano. bg: [emizaano]. 1) Ekihimbo eki
 bata omu bikorwa n'omu bigambo kushemeza n'okwegyesa abantu
 abaakireeba, abaakishoma n'abaakihurira. "Rutamirika", "Omwana
 w'Abandi", "Barya n'Engwe", "Kaasigaire", "Gagumire", "Akaizire
 Keemerwa", n'emwe aha mizaano y'Orunyankore-Rukiga. 2) Eby'okushemeza
 hamwe n'okunanuura engingo, nk'okuteera omupiira, okwiruka, okuguruka
 n'ebindi. Eshaaha ezi, abaana b'eishomero baba bari omu mizaano.
omuzaarisa [omuzáárisa] z. Omuntu oshomesiibwe eby'okuzaarisa abakazi
 b'enda. Omu karwariro k'owaitu, nitwetenga omuzaarisa. RT: omuzaalisa.
 bg: [abazaarisa].
omuzahambuki [omuzahambuki] y. Omuntu orikurahuka kukwatwa ekiniga,
 akakora ekintu, atabandize yaayetegyereza ekishemereire kukorwa. Ogwo
 mwana n'omuzahambuki; ekyoma kikaba kiri haihi kumucwa omukono
 ahabw'obuteetegyereza eky'okukora. bg: [abazahambuki].
omuzaire [omuzáìre] z. RT: omuzaarisa. bg: [abazaire]. 1) Ishe nari
 nyina w'omwana. Omuzaire waawe n'oha? 2) Omukazi oherize kuzaara.
 Baagyemurira omuzaire enkombe. 3) Omuntu murungi, ohwera abandi.
 Omukaikuru ogwo aba omuzaire. fum: Omuzaire tomugaya.
omuzambaaro [omuzambaaro] z. 1) Akajagararo, okujabiirira, narishi
 okwenaganaga kw'ebintu ebyaruga omu buteeka bwabyo. Omushaija
 akareetaho omuzambaaro omu rukiiko. Munyiheho omuzambaaro, mugyende
 kuri. 2) Entongani ezirimu akaribatiirano hamwe n'okurwana omu bantu.
omuze1 [omúze] z. Omucwe mubi gw'omuntu. Aine omuze gw'okufuuhira
 omukazi we. RT: omuze. fum: Omuze gwa bukuru guranda. Akaze k'omuntu
 kacuubwa empitsi. bg: [emize].
omuze2 [omúze] z. Endwara erikwatuka ekaita abantu baingi omurundi
 gumwe. "Enaku n'obusaasi ebyabaire aho bikaingana n'eby'omuze gwa
 Muti." (Mubangizi, B.K) koz: NK. RT: omuze. gyer: OMUZIBWE.
omuzeezeeto [omuzéézeeto] z. Entwaza y'okweyoreka, nari kuza omu
 mwanya emirundi mingi otaine eki oriho. Baana 'mwe, munyiheho
 omuzeezeeto. Mwaba muta!
omuzengyerezi [omuzengyerezi] y. Omuntu arikugyendagyenda ataine
 buhamizo nari eki arikukora, ekiine omugasho. Abantu b'abazengyerezi
 obumwe nibaba nibatwara orugambo. fum: Ozenga niwe atwara empindu. bg:
 [abazengyerezi].
omuzi [omuzi] z. Ekicweka ky'ekimera, ekirikugyenda ahansi omu itaka.
 Ebicoori bihongire, ahabw'okutema emizi yaabyo, nibahinga. RT: omuzi.
 bg: [emizi].
omuzibira [omuzibira] z. Ekiti kirikuranda nk'ekikamba, kiine omwera
 n'amababi goorobi, garikuterera. bg: [emizibira].
omuzibwe [omuzibwe] z. reb: OMUZE 2 koz: KI. bg: [emizibwe].
omuziga [omuziga] z. Oburwaire oburikukwata omuntu omu bicweka bimwe
 by'omubiri, nk'omukono, bikakaba kandi bikahururwa. Arwaire omuziga omu
 mukono.
omuziga-ngoma [omuzíga-ngoma] z. Omuti gw'empimbi mpango munonga,
 erikutukura omunda; gwine amababi mahango garikuhara. Nibagubaijamu
 obwato n'eshekuro, n'ebindi. bg: [emiziga-ngoma].
omuzigangore [omuzigangóre] z. Ekiti ekikira kumera aha nkungu z'amaizi
 ky'otubabi twa kakobe, otu bakoresa kuzigisa enkindo n'enfunjo;
 nigutamba endwara nyingi. bg: [emizigangore].
omuzigiti [omuzigiti] z. bg: [emizigiti]. 1) Eiramizo ry'Abasiraamu. Aha
 Rwakataano nimba ntarimu, nimba ngiire aha muzigiti kusaara. 2) Omutwe
 gw'abantu abarikwikiriza omuri Muhamadi, abu ekitebe kyabo kikuru kiri
 Mecca (Maaka).
omuzigo [omuzígo] z. Amajuta agarikwaka omu taara narishi omu tadooba.
 Baaraire bataine muzigo, baakoresa orumuri.
omuzigu [omuzigu] z. Omuntu otarikwendeza mugyenzi we obusingye
 n'akakye, orikwenda ngu afe, n'obundi akamwita. Ogu omushaija n'omuzigu
 waawe. reb: OMUBISHA RT: omuzigu. bg: [abazigu].
omuziiki [omuziiki] z. reb: ABAZIIKI bg: [abaziiki].
omuziizi [omuziizi] z. Omuntu w'orubwa otarikushemerererwa bandi,
 otarikubeehitsya; oine ekiziizi. bg: [abaziizi].
omuziko [omuziko] z. Omuti gurikumera omu ruhanga gwine amababi
 mahango, garikwenda kutukura, gaaba gakiri mato. Abandi bagweta
 engomera. Gwine embaaho nungi kandi zigumire, nigukura mporampora,
 kandi tigukira kuhanguha. reb: ENGOMERA bg: [emiziko].
omuzimba [omuzîmba] z. Omukoba muhango gw'ekintu. Enyungu ye eine
 omuzimba muhango. reb: OMUKOBA bg: [emizimba].
omuzimbwe [omuzimbwe] z. Omujinya nari omutima gw'amaani, gw'okwenda
 kukora ekintu. Bakaba baine omuzimbwe omu kuhinga.
omuzimu [omuzímu] z. RT: omuzimu. bg: [emizimu]. 1) Eiraka ry'omuntu
 owaafiire, eririkugambira omu muntu ohuriire. Omuzimu gwa ishebo,
 nigubaraaza nibareeba buri kiro. 2) Omuntu ohweiremu amaani
 orikureebeka kubi. fum: Omuzimu gutaraakwite gukubanza ebigambo.
omuzindaaro [omuzindaaro] z. Ekyoma ekirikuhangusya amaraka gakahika
 hare, ahi gaakubaire gatahikire. Yaakwata omuzindaaro, yaashoma
 orubazo. RT: omuzindaaro. bg: [emizindaaro].
omuzindi [omuzíndi] z. Amazi gazirigitiriirwe nk'eibumba, eri bazinga
 nibabumba enyungu. Omwana yaania omuzindi omu muhanda. bg: [emizindi].
omuzindo [omuzindo] z. Ekiniga kingi eki omuntu agira, akaguma akimizire
 atakyorekire. Akafa n'omuzindo. bm: [omuzindo].
omuzinga1 [omuzinga] z. RT: omuzinga. bg: [emizinga]. 1) Enjoki nyingi;
 zirikugyendera hamwe nari eziri omu kihumi. (Abaramuzi 14: 8, omuri
 Baibuli Erikwera)" Samsoni yaakiikama aha rubaju kureeba omutumbi
 gw'entare ... ku yaahikireho yaashanga gurimu omuzinga gw'enjoki
 n'obwoki."

 2) Ekihumi ky'enjoki ekibaizirwe omu kiti.
omuzinga2 [omuzinga] z. Embundu y'amaani, erikurasha amasasi mahango.
 Bakaija n'emizinga, baita abantu. RT: omuzinga. bg: [emizinga].
omuzingizo [omuzingizo] z. 1) Endwara y'ente erikugihinya amaguru
 ekagondama, ekabura kugyenda. Omuzingizo gukataaha omu nte zaabo zoona,
 zaafa. 2) Endwara y'abantu erikusaasa kandi ekazindaaza amaraka. N'enki
 ka noogamba kubi, nk'orwaire muzingizo?
omuzingo [omuzîngo] z. Ekintu kikubirwe yaaba kyonka, nari aha kindi
 kintu, okashusha oti n'engata nari enziga. Baayotsya omuzingo
 gw'ebirago. RT: omuzingo. bg: [emizingo].
omuzingoonya [omuzingóònya] z. bg: [emizingoonya]. 1) Ekikono nari
 omugongo gw'orureere. Omuzingoonya nibagwihamu obutami bw'okurukisa
 ekiibo. 2) Omukono ogu empagara z'ebitookye zikwatiireho. Emizingoonya
 bakira kugyariza esafuriya.
omuzini [omuzíni] z. Omuntu orikuzina kurungi, akashemeza abantu.
 Omuzini akazina gye, baamusheba. RT: omuzini. fum: Omuzini aija
 ayomire. Omuzini taitwa nshoni, ziita abaroreezi. Owaazina munonga
 arugaho ashobya. bg: [abazini].
omuzira-kironda [omuzira-kironda] z. Akati akeemi nk'orubango; kari
 nk'omusinga nari omubarama. Nibakaihamu enku z'okuhemba.
omuziranfu [omuziranfu] z. Ekikamba ekirikukura nk'omuhoko, nikiranda
 munonga; kiine emibazi y'amaani. bg: [emiziranfu].
omuzira-nkande [omuzira-nkánde] z. Ekimera ekirikukurira omu nkande
 y'orutookye, nikirandira ahansi. Amababi g'omuzira-nkande, nigareetera
 embwa obukare, baagakamuurira omu nyindo zaayo.
omuzirimuko [omuzírimuko] p. Orutaayaayo nari orugyendo rw'akanya
 kakye. Munywani we aizire yaamureebaho omuzirimuko.
omuziro [omuziro] z. Ekintu eki ab'oruganda rumwe batarikwikirizibwa
 kurya nari kukora kubi. Omuziro gwabo n'ente ngoobe. reb: OMUZIZO RT:
 omuziro. fum: Omuziro gutiinwa: Enkoko erahira orumbugu. bg: [emiziro].
omuzizi [omuzizi] z. bg: [emizizi]. 1) Eizooba ry'okukoreramu emirimo,
 eritari ry'okuhuumura. Otaija aha Sande nari Orwamukaga, oije omu
 mizizi, nibwo oraamushangyemu. 2) Omurimo gw'ekiro kimwe.
 Nibamushashura buri muzizi ogu arikukora. 3) Omurimo gw'eizooba ryona
 ogu waayekorera nari ogu waakorera omuntu. Nibahaana emizizi. Takampa
 muzizi, niinyekorera. fum: Omuzizi gw'akakumu togwima waanyu. Omuzizi
 gw'enkoko gumanyirwa aha byara bwayo.
omuzizo [omuzizo] z. Ekikorwa eki otashemereire kukora nk'okushutama
 aha kitebe kya sho akihuriire nari okugamba eiziina rya shozaara. Ente
 ngobe eba omuzizo omu nganda zimwe na zimwe. reb: OMUZIRO RT: omuzizo.
 bg: [emizizo].
omuzo [omúzo] z. Ekiti ky'empimbi egumire n'amababi garikuterera, eki
 abariisa baihamu enkoni z'okuriisisa ente. Akareeta enkoni y'omuzo. RT:
 omuzo. bg: [emizo].
omwabazyo [omwabazyo] z. reb: OMWEBAZYO
omwaga [omwága] z. Entwaza y'okubonabonesa omuntu ou orikukiza
 obushoboorozi okamubuza obusingye. Omwana bakamwitsa omwaga yaatoroka.
 RT: omwaga.
omwagazi [omwágazi] z. Embuzi nari entaama nto y'enkazi, etakazaireho.
 Aha kubatizibwa kw'omurumuna, bakamuha omwagazi gw'embuzi. fum: Empaya
 terya na mwagazi. bg: [emiagazi].
omwahure [omwahure] z. Omuntu arikukurira oburiisa, omu kanisa. Omwahure
 naayenda kutaayaayira amakanisa g'omu buriisa. bg: [abaahure].
omwahwa [omwâhwa] z. Ekicweka ky'oruhagara. Omukazi yaateeka empagara
 ibiri n'omwahwa. bg: [emyahwa].
omwaka [omwâka] z. RT: omwaka. bg: [emyaka]. 1) Ameezi 12, kuruga ogwa
 Biruuru kuhika ogwa Muzimbeezi. Enju ye akagyombeka omu mwaka
 ogwahweire. 2) Ebihingwa bisya ebi barikuba batakariireho. Omukazi we
 akareetera ishezaara oburo bw'omwaka.
omwakiizi [omwakiizi] z. Omuntu ou barikutaho kwakiira abagyenyi.
 Omwakiizi w'obugyenyi yaaba ari murungi. reb: OMUTANGIRIZI bg:
 [abaakiizi].
omwaku1 [omwaku] z. Omugobora gw'enjojo. Enjojo yaamukuruza omwaku
 gwayo, yaamuhanura. koz: KI. km: akaaku. bg: [emyaku].
omwaku2 [omwaku] z. Omugisha mubi. Reka kunteera omwaku, ntahikayo
 nkashanga batarimu.
omwambari [omwambari] z. bg: [abambari]. 1) Omuntu orikuzaarwa Omuhima
 aha mutsyarakazi. 2) Omushumba w'omu kikaari ky'omukama. Omwambari
 w'omwe, akamugabira ente nyingi.
omwambi [omwambi] z. Akantu kashongoire nk'eicumu, k'obwogi,
 akakoreesibwa aha buta kurasha. Yaamucumita omwambi omu nda, yaafa. bg:
 [emyambi].
omwambuzi [omwambuzi] z. Omushuma orikukwibaho ebyawe byona nooreeba,
 obundi akakwita. Omushaija akaba naaruga Yerusaalemu naashuuma
 Yeriko;yaagwa omu bambuzi; baamujuura ebijwaro, baamuteera, baatsiga
 naayenda kufa." (Baibuli Erikwera) gyer: OMUSHUMA. bg: [abambuzi].
omwami [omwami] z. kom: [<Lug. omwami]. bg: [abaami]. 1) Omushaija
 orikuba atoorainwe kutegyeka nari kukurira ekyanga. Omwami yaaba aine
 orukiiko rw'okubugana abantu. 2) Ekikubyo eki omukazi ayeta iba. Omwami
 takaizire.
omwamuzi [omwámuzi] z. Omuntu ou bagira ngu aine emibazi n'amaani
 g'okuzibira enjura kugwa. Baaburwa omwamuzi, enjura yaateera abagyenyi.
 RT: omwamuzi. fum: Omwamuzi akwatsiza aha muyaga. bg: [abaamuzi].
omwana [omwâna] z. RT: omwana. bg: [abaana]. 1) Omwereere. Azaire
 omwana muhango. 2) Omuntu muto otakahikize myaka y'obukuru. Abaana be
 boona baatandikire eishomero. 3) Mutabani nari muhara waawe. Abaana be
 akabatsigira mukuru we, yaayegyendera. cob: Otaine mwana, aheeke
 eibaare. gyer: OMWEREERE. fum: Omwana mukuru n'otari waawe. Omwana
 endizi, takuurwa mpazi. Omwana mubi ajumisa nyina. Omwana amanyirwa
 ahari ishe. Omwana omwe, tamara nyina bugumba. Omwana omwe tarinda
 nkobe.
omwana gw'eriisho [omwana gw'eríísho] z. Akacweka kakye munonga omunda
 y'eriisho akarikureeba. Akati kamucumita omwana gw'eriisho.
omwanda1 [omwanda] z. Omwaga gurengyesereize. Omukazi we aine omwanda.
 gyer: ORWANJU.
omwanda2 [omwanda] z. Ekijwaro kicwanyagurikire n'omwanda. Esaati ye
 baagicwa, baagikora omwanda. bg: [emyanda].
omwanga [omwanga] z. reb: EKIYANGA RT: omwanga.
omwangangye1 [omwangângye] z. Enyawaawa. reb: ENYONYI1 koz: KI. bg:
 [emyangangye].
omwangangye2 [omwangângye] z. Ekimera ky'omu ishwa ekirikukira kumera
 omu ruhiira; kiine ebirabyo by'eibara ririkwera n'eririkutukura. Embuzi
 zaarya amababi g'omwangangye. gyer: OMWEYAZYA. bg: [emyangangye].
omwangato [omwangato] z. Eicumu erikozirwe omu kyoma, ryona hamwe. bg:
 [emyangato].
omwangizi [omwangizi] z. reb: ENYANGIZI km: enyangizi. bg: [abangizi].
omwango [omwángo] z. Ebiti nari ebyoma bikwatanaise hamwe biine
 enshonda omu rubaju, ebi barikubyaramu enyigi nari amadirisa.
 Nibikwatanisa orwigi n'ekidongo. Akateera omutwe aha mwango gw'orwigi
 asinzire. RT: omwango. bg: [emyango].
omwani [omwani] z. RT: omwani. bg: [emyani]. 1) Ekimera kirikuteera
 obujuma bwingi bwa kinyaatsi, ku burikuhiisa butukura, babushoromaho
 babwanika, babuguza kukoramu kaawa. Yaaza kugura omwani gw'okuhinga.
 2) Enjuma z'ekiti ky'omwani. Omwaka ogwahweire, akashaaruura omwani
 mwingi.
omwaniko [omwániko] z. Ebintu ebishaarwirwe bikarundwa hamwe nari
 bikateebwa aha mushana kwoma omurundi gumwe. fum: Enjura ku ehinda
 noogimanya, teteera mwaniko gwawe. bg: [emyaniko].
omwanjagiro [omwanjagiro] z. Ekikorwa ky'omuntu namunonga kugyenda
 naakwatakwata eki n'eki akakisigiisibwa akakwata n'ekindi.
omwanjami [omwanjami] z. Omuntu orikugambuura nari kuyaaga abandi. bg:
 [abanjami].
omwanjuki [omwanjuki] y. Omuntu orikukora ebintu nk'eby'abashazi. Ogu
 n'omwanjuki, mumurugyeho. RT: omwanjuki. gyer: OMUGWAIRARO. bg:
 [abanjuki].
omwano [omwano] z. Ekimera ekirikuhundurura orurabyo, hakatandikaho
 akajuma baitu katakakuzire. Kiruga omu kwana. Omuntu yaita akaana kato,
 nibagira ngu aitsire omwano; nikyo kimwe n'okutema omunyagara. bg:
 [emyano].
omwanya [omwânya] z. RT: omwanya. bg: [emyanya]. 1) Ahantu ahu omuntu
 arikutuura, nari ahu ekintu kyona kiri. Naatuura omu mwanya gw'entara.
 2) Ahantu ahariho busha hataine ekintu kyona ekiriho nainga omuntu
 weena. Shutama aha mwanya oguriho busha. 3) Amagingo agu omuntu aine
 kukoreramu emirimo ye. Ahabw'emirimo ye mingi, taine mwanya gw'okureeba
 abantu boona. Omu mwanya gw'okurya, iwe waabyama? 4) Orurengo oru
 omwegi arikutunga omu nkuratana y'okukora gye omu kibiina. Naatunga
 omwanya gw'okubanza omu kibiina. 5) Ahantu hoona ahari ahaiguru y'ensi,
 ahi ebintu, nk'ebinyonyi bigurukira; nari ahi abicu bizeereera. Reeba
 enyonyi neezeereera omu mwanya!
omwanzi [omwanzi] y. Omuntu oyebembeire abandi omu kuzinduka, kwonka
 orikubatsiga haihi n'ahu barikuza, kubanza kuhikayo wenka kubamanyisa
 okwija kwabo. Yohaana Batiisita akaba omwanzi wa Yesu.
omwaraaro [omwáraaro] y. Omwanya muhango ogurimu busha nari ogurimu
 ekintu. Enyanja mpango ziba ziri omwaraaro.
omwaransi [omwaransi] y. Omwanya gw'obwerere;o gutarimu bibungo nari
 enshozi zirikukingira ebindi bintu.
omwari [omwari] z. Omukazi musya nari omugore otakashohoire heeru,
 yaaba nibwo ashweirwe. Yaareka omwari omu nju. bg: [abaari].
omwarikiro [omwarikiro] z. Omwanya ahu omugore arikusiiba, kandi akaraara.
 Arugaho arikuza kwaruka.
omwariko [omwariko] z. Ekintu eki omuntu arikuba abiikire aharungi,
 kandi kitarikusiisikara.
omwarikye [omwarikye] z. reb: OMWARI bg: [abaarikye].
omwariro [omwariro] z. Obunyaatsi obwazirwe omunju kugira ngu hareebekye
 gye. Baakoresa emburara, nk'omwariro gw'omu kibuga. RT: omwarirro.
 gyer: OKWARIRA. km: akaariro. bg: [emyariro].
omwaro [omwâro] z. bg: [emyaro]. 1) Omwanya ahi amaato garikuhikira,
 aha nyanja nari omugyera. "Mbabazi ... ku yaaruhiibwe okutuura omu
 kyaro, yaacwamu kugyenda kuza kutuura aha mwaro gwa Mombaasa ngu
 akaaguma naahwera abantu abarikuhikiraho. ("Orumuri") 2) Ekicweka
 eky'aha nyanja nari omugyera, ahi abantu barikwambukira kuruga nari
 kuza omu ihanga erindi. Naakorera aha mwaro, niwe arikwambutsya abantu.
omwaruko [omwaruko] z. Omusiri gw'ebihingwa byarukire. bg: [emyaruko].
omwata [omwâta] z. reb: EKIRAARE koz: NK. RT: omwata. bg: [emyata].
omwata-bazimu [omwata-bazimu] z. Ekishaka kirikuranda, ekirikuteera
 ebijuma byebumburikire nk'oruhagara. Abafumu bakaba bakira kukikoresa
 barikushaakiira; mpaho kyayetwa eryo iziina. bg: [emyata-bazimu].
omwata-ngabo [omwáta-ngabo] z. Omutwe gw'omwambi. Akamuteera omwata-
 ngabo yaafa. bg: [emyata-ngabo].
omwata-nshare [omwata-nsháre] z. Omuti muhango guringaniire, gwine
 ebijuma biri nk'ebishare, byaba byatikire; n'ebirabyo birikutukura
 ahaiguru kandi ahansi biri nka kinekye. Tigurikugomoka munonga.
omwate [omwáte] z. Kimwe aha bishate by'embumburi y'oburo. Yaamuha
 omwate gumwe gw'oburo. bg: [emyate].
omwatse [omwátse] z. Ekiti ekishatwirwe aha mpimbi. Buri mpimbi
 yaarugamu emyatse munaana. km: ekishate. bg: [emyatse].
omwatsi1 [omwâtsi] z. Omuntu orikushatura ebiti kwihamu emyatse. Omwatsi
 akahirika emiti, yaihamu enku. koz: ti kya butoosha. RT: omwasi. bg:
 [abaatsi].
omwatsi2 [omwâtsi] z. bg: [abaatsi]. 1) Omuntu orikushiisha ebintu,
 ahabw'okubyatagura. 2) Omuntu orikushohoza enaama. Ogu n'omwatsi
 w'amabanga, otarikurinda naama. koz: amakuru g'omuguutuuro.
omwayaaya1 [omwayaaya] z. Omwanya gutarimu bantu, ogu orikugyendamu
 akaanya karaingwa otaboinemu ndiijo, haza ogw'obwerere.
omwayaaya2 [omwayaaya] z. 1) Enkuyanja y'abantu batarikuhurizana.
 2) Orwari nari enduuru.
omwayi [omwayi] y. Omuntu, nk'omushuma orikwiba ebintu byawe byona,
 atakusigireho na kamwe. Omukazi ou yaabingire akaba ari omwayi. RT:
 omwayi. gyer: OMUNYAGI. bg: [abaayi].
omwebazyo [omwébazyo] z. Amagingo g'eizooba, agari rwagati y'eizooba
 n'ekiro. Akaija omu mwebazyo nituruga omu musiri. gyer: ORWITA-WAABO.
 km: omwabazyo. bg: [omwebazyo].
omwebembezi [omwébembezi] z. Omuntu orikwebembera abandi omu
 ky'okukora. Omwebembezi w'ekigombe, akarya sente. reb: OMUTEGYEKI RT:
 omwebembezi. fum: Omwebembezi murungi akuhitsya ei oba nooza. bg:
 [abeebembezi].
omwecumi [omwécumi] y. Omuntu otari murofa. Bakamuha obukuru aha
 ishomero ahabw'okuba omwecumi. RT: omwecumi. bg: [abeecumi].
omwecurengi [omwécurengi] y. Omuntu orikukora munonga, ataireho
 omutima aha ki arikuba naakora. Ogu mukaikuru n'omwecurengi. bg:
 [abeecurengi].
omwefuruguto [omwéfuruguto] z. Ekikorwa ky'okwetiriginya, nari
 okwehindagutura omu mwanya gumwe.
omwefuuzo [omwéfuuzo] z. Ekiti kirikushakamba, nikitaho ebijuma
 birikureereeta, birikwenda kushushana n'eby'ekyangu. Ebirabyo byakyo
 nibitukura. Emyefuuzo ekira kushangwa omu nsi y'obwerere.
omwegande [omwegánde] y. Omuntu w'omweremwa, orikuba naayeganya okukora
 emirimo. Mukuru wangye akandondera omukozi w'omwegande. bg:
 [abeegande].
omweganzi [omweganzi] z. reb: OMWEGANDE bg: [abeganzi].
omwegi [omwégi] z. RT: omwegi. km: [abeegi]. 1) Omuntu orikushomesibwa
 ebintu bisya, nari orikwongyera aha bi arikumanya. Abeegi be boona
 naabakunda. 2) Omwana w'eishomero. Abeegi boona, baababingira ebishare
 by'eishomero.
omwegiragye [omwegirágye] y. Omuntu orikutuurira ogw'okweboneza
 n'okurya gye, otarikukunda kukora mirimo. Akashwera omukazi
 w'omwegiragye, yaamurema. bg: [abeegiragye].
omwegizo [omwégizo] z. Entwaza y'okweyangisa ekintu kandi orikukyenda,
 nari kwehurira ngu torikubaasa kukora ekintu kandi waabaire nookikora.
 Ku yaagiire owa nyinenkuru, yaagaruka aine omwegizo gw'okwanga kutaha
 amaizi. bg: [emyegizo].
omwegoojooro [omwégoojooro] z. Entwaza y'okukora ekintu, ori
 nk'otarikwenda kukikora. Obu waareeba yaabitamu omwegoojooro, eriizooba
 tituraarye.
omwegoromoro [omwegoromoro] p. Ekikorwa ky'okugyendera kimwe n'ebyawe
 byona. Omu byabaireho, bagira ngu, Abacwezi bakagyenda omwegoromoro.
omwegungye [omwegúngye] z. Omuntu orikukira kweiha omu bandi, obumwe
 akanga eby'okurya, akeegama hangahari wenka ahabw'okuguubwa kubi. bg:
 [omwegungye].
omweguzi [omwéguzi] z. reb: OMWEKOREZI bg: [abeeguzi].
omwegyego [omwegyeego] z. bg: [emyegyego]. 1) Omwanya oguri omu nyatano
 n'enyanja, omugyera nari eiteme. Obwato bwe akabusiga aha mwegyego
 gw'enyanja. 2) Omwanya oguri haihi n'ekibira. Akombeka enju ye aha
 mwegyego. gyer: ENKUNGU.
omwegyemure [omwegyémure] z. Amaizi maingi agarikugyenda agarikureetwa
 enjura y'amaani, gakashweka ebicweka by'obwerere. Owaitu enjura egwire
 ekirenga, amaju agamwe gaatwarwa omwegyemure. gyer: OMWIJUZO. bg:
 [emyegyemure].
omwegyesa [omwégyesa] z. RT: omwegesa. bg: [abeegyesa]. 1) Omuntu ou
 omurimo gwe guba okwegyesa abeegi omu ishomero. Abeegi nibakunda
 omwegyesa waabo. 2) Omuntu weena oyegyesa abandi. Ogwo aba omwegyesa
 murungi. gyer: OMUSHOMESA.
omwegyesibwa [omwégyesibwa] z. Omwe aha bantu abaabaire bari abakuratsi
 ba Yesu. Yuda akaba ari omwe aha beegyesibwa ba Yesu. RT: omwegesibwa.
 bg: [abeegyesibwa].
omwehahamuro [omwéhahamuro] z. Omuringo gw'okwashama munonga
 orikwehanguura enshaya, ahabw'okugira enjara, oturo nari oburuhe. Ku
 yaagizire oturo yaagira omwehahamuro. km: omwemamuuro. bg:
 [emyehahamuro].
omwehemahemo [omwéhemahemo] y. Eby'okurya bikye ebi orikurya okabura
 kwiguta. Ebi twarya byaba biri omwehemahemo.
omwehenengi [omwéhenengi] y. Omuntu orikukora munonga, omwecurengi
 kandi otarikushutamira busha. Abaishiki ba mukaiba n'abeehenengi,
 kukira abe. reb: OMWEKAMBI bg: [abeehenengi].
omwehenengo [omwéhenengo] z. Omuringo gw'okukora n'amaani, otataire
 kabunu ahansi, kwenda ngu omare omurimo juba. Ku bagizire ngu abagyenyi
 nibaija Orwamukaga, baaza omu mwehenengo gw'okubatebekanisiza.
omwehereko [omwehereko] z. Eby'okurya nari eitungo eri oyeherekire.
 Eby'okurya ebi baine byona, n'omwehereko gwe. bg: [emyehereko].
omwehotooro [omwéhotooro] p. Ekikorwa ky'okuta otwizi tukye aha ngaro,
 okeesiimura enziro aha mubiri. Yaaba naanaaba omwehotooro.
omwehuriro [omwéhuriro] z. Entwaza y'okwehurira omu bantu orikwetwara
 nk'ow'amaani, nari nk'orikubakira. Omwehuriro gwe nigwo gwamuremeise
 kushoma. reb: OMWEMANYO
omwehurizi [omwéhurizi] z. Omuntu orikwehurira. RT: omwehulizi. bg:
 [abeehurizi].
omwejwera1 [omwejwéra] z. Endwara y'amaisho kutukura. Endwara y'omwejwera
 eturira.
omwejwera2 [omwejwéra] z. Obwire burungi butaine mushana gw'amaani,
 butaine njura; omuntu arikuranzya haingi, hatariho kicu nari
 rwanyaanya, kukutanga kuranzya hare; ahasyeire.
omwekambi [omwékambi] y. Omuntu oine omuzimbwe gw'okukora. Akashwera
 omukazi w'omwekambi. reb: OMWEHENENGI RT: omwekambi. bg: [abeekambi].
omweko [omweko] z. Akenda aku beezirikisa omunda. Omweko gwe guragaire
 gwabura. RT: omweko. bg: [emyeko].
omwekorezi [omwékorezi] z. Omuntu orikukora omurimo gw'okwekorera ebintu
 by'abandi. Yaaronda omwekorezi w'okumutwarira ebintu yaabura. reb:
 OMWEGUZI koz: KI. bg: [abeekorezi].
omwekuniko [omwékuniko] z. 1) Omwehuriro gurengyesereize. Ishe-Katabaazi
 ku yaariire amazi, ati: "eishi abantu ba kunu baine omwekuniko kunaga
 egi myate y'oburo". 2) Okwesiimirana okurimu okukiiniika. Abaishiki
 b'eriigyenda baine omwekuniko.
omwema [omwéma] z. Omuntu orikwemererera ondiijo, nk'omu kukora
 endagaano. Ku yaaremirwe kwihura eibanja rye, baakwata omwema we, yaaba
 niwe yaashashura. RT: omwema. bg: [abeema].
omwemanyo [omwémanyo] z. Entwaza y'okwereebaho ebintu birungi n'okukora
 gye, okenda ngu n'abantu abandi babireebe. Omuhara we akaburwa
 omushaija ahabw'omwemanyo gwe. reb: OMWEHURIRO
omwemererezi [omwémererezi] z. Omuntu ou ogyenda nawe
 akushendekyereize, mukaza owa mukama w'ekintu eki orikwenda
 akakikuheereza otashashwire, reero mugyenzi waawe ogwo akaba kareebi,
 arikuhamya ngu oryakishashurira nk'oku waayeraganisa; kandi ngu ku
 oriremwa niwe arikiihura. reb: OMWEMA bg: [abeemererezi].
omwenda [omwênda] z. Ekintu ky'okujwara nk'esaati, empare, ekiteeteeyi,
 n'ebindi. Taata aguriire maama omwenda. RT: omwenda. gyer: EKIJWARO.
 bg: [emyenda].
omwengi [omwengi] z. Omuntu orikuhiisa amaarwa, omuramba, nari ebindi
 ebirikusinza. Ogwo mushaija aba omwengi murungi, mube niwe mwayeta. bg:
 [abengi].
omwengo [omwengo] z. reb: OMUHIISO
omwengyengye [omwéngyengye] z. Omuntu w'efura ashoboorokyeirwe, aine
 ekishushani kirungi omu bantu. bg: [abengyengye]. ekis: Ekishaakuzo: Ku
 otaba mwengyengye, omu Bengyengye okaza kurondamu ki. Ekiito: Eshekuro
 omu Bahima.
omwenyi-mushaija [omwenyi-mushéìja] z. Ekimera, kiine otuti tukye,
 n'otubabi tukye tworobi; nibakira kuguta omu kyayi aha bw'okuginuukisa
 gye. Maama ku aba aine enda, tunywa kyayi erimu omwenyi-mushaija. reb:
 OMUGYAGYA bg: [emyenyi-mushaija].
omwepaako [omwepaako] z. reb: OMWEPANKO koz: KI.
omwepanko [omwepanko] z. Ekikorwa kirimu omwemanyo, omwehuriro n'amaryo.
 Ku yaaremirwe ebibuuzo omwebazo gwakyendeera. koz: NK. km: omwepaako.
omwera [omwéra] z. Okupeeruuka nari orusaano rurikweruruka, orurikuba
 ruri aha mubiri gw'omuntu, ahabw'obuteesiiga majuta. Tinyine majuta,
 omwera n'ogw'okunyita.
omwerande [omweránde] z. Omukamba ogukomookire aha mutookwa, gukakura.
 Abyaire emikamba y'emyerande, yaayanga kukwata. bg: [emyerande].
omwereegareego [omwéreegareego] z. Entwaza y'omuntu y'okwehanga aha bintu
 ebi atarikubaasa, ahabw'amaryo n'omwepanko. Abaana be baine
 omwereegareego; bakaza kushuubura kunu batarikubaasa.
omwereera [omwereera] z. reb: ORWIZI 2)
omwereere1 [omweréère] z. Omwana muto munonga. Omukazi azaire abeereere
 barungi. gyer: OMWANA. bg: [abeereere].
omwereere2 [omweréére] z. Omwanya omu nju, ogu barabamu nibaza omu
 bishengye by'okuraaramu. Reeba yaaba twakinga aha mwereere. km:
 omureere. bg: [emyereere].
omweremwa [omwerémwa] y. bg: [abeeremwa]. 1) Omuntu omugara, otarikwenda
 kukora. Muhara wangye ogu, emikorere ye ni mikye, naija kuba omweremwa.
 2) Omuntu otarikwebaasa aha murimo, ahabw'oburemeezi nk'okubura amaani
 nari amagara makye. Eriigyenda nkaba omweremwa, tindabaasize kukora
 murimo gwawe.
omweringiito [omweringiito] z. Ekikorwa ky'okushemererwa munonga
 okurimu okuzina, n'okugurukyeera. Mbabo baaza omu mweringiito,
 tibakirugamu.
omwero [omwêro] z. Obunaku obu harikuba hariho eby'okurya bingi,
 byezire. Eriigyenda tukagira omwero, eby'okurya tibiine katare. km:
 omweru.
omweru [omwêru] z. reb: OMWERO
omweryo [omwêryo] z. bg: [emyeryo]. 1) Entwaza y'okuba ori omu bandi,
 okaguma nooyereebareeba oku ori, oku ojwaire; nari kubuuza abandi yaaba
 waabonera. Muka nanka aine omweryo! Waamushutama aha rubaju noorugaho
 waatamirwe. 2) Entwaza y'omu baana y'okwemanyiiza abantu bakuru,
 akaguma naabatembatemba, naabeeziringaho nari naabagambira
 ebirikumukira. Akaana aka kaine omweryo mubi, mukabingye kagyende.
 3) Omwehuriro. Omwishiki ku amureetsireho omweryo, yaamuteera ekitomi.
omweshezi [omweshezi] z. Omuntu orikuha amaizi ente. Ente niigongyera,
 zaaba zitakareebire mweshezi waazo. bg: [abeshezi].
omwesho [omwesho] z. RT: omweso. bg: [emyesho]. 1) Omuzaano gwona
 gw'okwesha. Baahugira omu mwesho, baaremwa kutaha amaizi; mbabo baija
 nibaniaganiaga. 2) Omuzaano gw'abantu babiri; oguzaanirwa aha kibaije
 kirimu otwina 24, kandi omuzaani naaguma naatwara empekye za mutaahi we
 kuhitsya obu araazimareho; atyo akamusinga. Shwento naakunda munonga
 okuzaana omwesho. gyer: EKYESHO.
omweshongozi [omwéshongozi] z. bg: [abeeshongozi]. 1) Omuntu
 orikweshongora. Omweshongozi waitu omwe tiyaija. "Twaza kuhurira
 abeeshongozi kuruga Kyaizooba, n'akeeshongoro kaabo k'okwakiira
 abagyenyi". 2) Omuntu ou omurimo gwe guba okweshongora. Omweshongozi
 bamuhaire ekiconco.
omweshungi [omwéshungi] y. Omuntu orikukunda kuzaanazaana. Omwana
 w'omweshungi, akugayisa omu mafura. RT: omwesungi. bg: [abeeshungi].
omweshungo [omwéshungo] z. Entwaza y'okweshunga.
omwesigwa [omwésigwa] y. Omuntu orikwesigwa, oine amazima, ataine
 buryangatanisa n'ebishuba. Ogwo muntu aba omwesigwa. RT: omwesigwa. bg:
 [abeesigwa].
omwetango [omwétango] z. Ekimera kigufu ky'otubabi tukye kiri nk'omwata,
 bagira ngu nikikora nk'omubazi gw'enzaarwa gw'okutanga oburwaire,
 oburogo, amahano, n'ebindi. bg: [emyetango].
omwete [omwéte] z. Omutima gw'okufa aha kintu eki oine, okaguma
 nookyecurengyera, nookirinda gye, kandi nookireeberera. Ogwo mushaija
 ebintu abiiniire omwete.
omwetiibo [omwétiibo] z. Omuze gw'okweringaaniza, nari kujwara ebijwaro
 bitari byawe, eby'abarikukukira. Aine omwetiibo, naajwara ebijwaro bya
 nyina.
omwetsibuzi [omwétsibuzi] y. Omuntu w'omwekambi munonga, orikufayo aha
 ki aba naakora ataine kweganya n'okuhwa matsiko. Akashwerwa omushaija
 w'omwetsibuzi, nibaija kutunga. bg: [abetsibuzi].
omwetsindagye [omwetsindagye] z. Ekikamba ekirikukira kumera omu mpanga
 nari omu bishambu bikuru, bitakihingwa. Kiine omuzi gumwe muraingwa,
 ogurikugyendera kimwe ahansi munonga, ogu beeta omusibatsi, ogu batimba
 bakarya nk'ekikoijo. Abaana baaba nibatimba emizi y'emyetsindagye,
 kugirya. bg: [emyetsindagye].
omwetsyamuro1 [omwétsyamuro] z. Omuringo gw'okushohoza omwika mwingi
 gw'amaani, gurikuraba omu kanwa nari omu nyindo, waaba orwaire ekihinzi
 nari hariho eki waakaga kikakuza omu bisheshengo. Yaaba ayesherekire,
 yaateera omwetsyamuro baamubona. bg: [emyetsyamuro].
omwetsyamuro2 [omwétsyamuro] z. Akati k'otubabi oturikureetera omuntu
 kushohoza omwika, yaata otubabi twako omu nyindo. Abaana nibakira
 kuzaanisa omwetsyamuro. bg: [emyetsyamuro].
omweyangye [omweyángye] z. Obuntu buri nk'esaano oburikushangwa aha
 birabyo, oburikureetera ekirabyo kutamu enjuma. Enjoki nizikunda
 munonga omweyangye.
omweyera [omweyera] z. Omuhanda gw'embeba. Akatega akameshu omu mweyera.
 bg: [emyeyera].
omweyeso [omweyeso] y. Eiguru kubonera ritarimu bicu. Aheeru nihareebeka
 gye, eiguru ryona n'omweyeso.
omweza [omweza] z. Oburo obu baherize kugyesha, bukiri busya.
 Amugoyeire akaro k'omweza.
omweziga [omwezíga] z. koz: NK. gyer: OMWEZIGYE. km: omwezigye.
omwezigooro [omwezigooro] z. Ekikorwa ky'orikuguma naaza oku n'oku,
 naayehindukirana. Eriizooba twagyenda munonga tusiibire omu mwezigooro,
 titwine ki twayegasira. bg: [emyezigooro].
omwezigye [omwezígye] z. Ebishushu by'enjuma ebi barikwera omu buro,
 engano, omugusha, n'ebindi baaheza kubihuura nari kubishekura. Yaayoora
 omwezigye gwona, yaagushuka aha nkuuto. koz: KI. km: omweziga.
omweziriki [omwéziriki] y. Omuntu orikuta omutima aha mirimo, akakora
 n'amaani. Mutabani we n'omweziriki. bg: [abeeziriki].
omwibiki [omwibiki] z. reb: ABAIBIKI bg: [abaibiki].
omwiga [omwiga] z. Obutaka ohuhereire oruhanga, orufunjo nari
 omugyera. Ebihimba bye, akabihinga omu mwiga.
omwigarire [omwigárire] z. Muk'omugabe. Bakaza omu kikaari ky'omugabe,
 baashangamu omwigarire. bg: [abaigarire].
omwigi [omwígi] z. Omuntu orikuteekateekwa kuba aine amaani n'emibazi
 y'okugwisa enjura. Ogwo mushaija n'omwigi. RT: omwigi. fum: Omwigi mubi
 ati, "omuyaga gwaba mwingi". bg: [abaigi].
omwigo [omwigo] z. Ekintu kihango ekizimba aha maraka, kikagumaho
 mpaka. Abantu bamwe na bamwe bakira kurwara omwigo.
omwigura-nda [omwigura-nda] z. reb: OMUJIGAIJO koz: NK; engamba y'aba
 kare. bg: [abaigura-nda].
omwiguto [omwíguto] z. Omuringo gw'omuntu nari enyamaishwa erikuba erimu
 yaaba ehaagire. Omwiguto gukamuzibira kuzaana gye omupiira. RT:
 omwiguto. fum: Omwiguto guraaza embwa aha musiri.
omwiha [omwiha] z. Orwamba rw'ente oru baaheza kurasha. Ku oraaze
 kuteeka oburingiri, kyozi ogiihemu omwiha mwingi.
omwihura [omwihura] z. Ekikamba ky'ebirabyo birikwera, n'ebijuma
 by'eibara ya kacungwa. Omuriisa bakamutuma kureeta omwihura, yaareeta
 omurembe. RT: orwihura. km: orwihura. bg: [emihura].
omwihwa [omwîhwa] z. Omwana wa munyaanyoko. Omwihwa wangye yaaruga aha.
 RT: omwihwa. fum: Omwihwa akwihura eicumu. (N'obu waakumukorera
 ekirikwingana ki, naakwihura bikye.). bg: [abaihwa].
omwijaija [omwijaija] z. Omuntu omazire obunaku bukye omu mwanya, ogu
 afurukiiremu. Omwijaija nk'ogu, nimumuha muta obukuru bw'ekyanga? gyer:
 EKIIJAIJA. bg: [abaijaija].
omwijojoro [omwíjojoro] y. Eshande ecwire amaizi . Yaatuha eshande
 y'omwijojoro. reb: OMUKUBO km: omujojoro. bg: [omwijojoro].
omwijukuru [omwíjukuru] z. Omwana w'omuhara nari w'omutabani. Ogu ni
 mwijukuru wangye. RT: omwijukuru. bg: [abaijukuru].
omwijukuruza [omwíjukuruza] z. Omwana w'omwijukuru. bg: [abaijukuruza].
omwijuranda [omwijuranda] z. reb: OMWITWA-NDA
omwijuzo [omwijuzo] z. reb: OMWEGYEMURE RT: omwijuzo.
omwika [omwîka] z. Orwoya orurikwera nari rurikwiragura, oruruga omu
 kintu eki baayotsya. Baayotsya oruhiira, omwika gwashangira omugongo.
 RT: omwika. fum: Ahariho omwika tihaburaho muriro.
omwika gw'empitsi [omwika gw'empitsi] z. Ekituzi ekiri nk'akapiira,
 kisiigiriize ahaiguru kirikufoobeera. Ku kirikwoma kiiragura omunda,
 okikiimataho kituntumuka esaano. Abaana baaba nibazaanisa omwika
 gw'empitsi. reb: TUUMUURA
omwiko [omwiko] z. Akantu kakozirwe omu kyoma, aku abombeki
 barikutahisa n'okuteeza omusheenyi, baaba nibombeka. Omwombeki aizire
 ataine mwiko, yaatiiza ogwangye. RT: omwiko. bg: [emiiko].
omwina [omwína] z. Omuhanda ogu enyamaishwa zitimba omu itaka, nari
 ogu obukooko butimba omu biti. Yaaba naagyenda, yaatobera omu mwina
 gw'embeba. gyer: OMUHENGYERE. bg: [emiina].
omwinazi [omwínazi] y. Omuntu engobya narishi oine omutima mubi,
 gw'obwitsi. Ogu mushaija n'omwinazi. bg: [abainazi].
omwindigiri [omwíndigiri] z. Eky'okunywa ekirimu amaizi maingi,
 kitarimu kanuzi. Fa kumpa ogu mwindigiri gw'obushera, mbe nigwo
 naanywa.
omwinginya [omwingínya] z. Mutabani w'omugabe. reb: OMUNYIGINYA km:
 omwinginya. bg: [abainginya].
omwiniko [omwinik] z. Omutego gw'ekiti kigondami, ogu bakwatisa endahi
 nari enkanga; n'obumwe enyamaishwa ezindi. Endahi bakagitega omwiniko,
 yaaguguruka. bg: [emiiniko].
omwino [omwíno] z. Eihembe ry'enjojo. Abaharabu bakaba bagura emiino
 y'enjojo, bagitwara seeri-mayanja. bg: [emiino].
omwinuka-busha [omwinuka-busha] p. Omuringo gw'okuruga ahantu, otaboine
 eki waaba ogyendereire kutunga. Okuzayo kwo twazayo, kwonka twarugayo
 omwinuka-busha.
omwinukiriro [omwinukiriro] z. Obuhwezi bw'emikono nari bw'esente, obu
 orikuha omuntu kumuhwera, kumariirira omurimo gwe juba. Ni barungi,
 batuhaire omwinukiriro twarugayo juba. Owaakuha omwinukiriro aba
 yaakuteera akainuko.
omwinuro1 [omwinuro] z. Emihiro y'okubanza, ei orikwongyeraho waaheza
 kuruka entango y'ekiibo. Akaba naaruka ekiibo, kwonka yaaremererwa aha
 mwinuro.
omwinuro2 [omwinuro] g. Omuyaga ogurikuruga ei gwaba nigutoora,
 gukagaruka enyima ei gwaba niguruga. Abakazi, bakira kuheheeza oburo,
 haaba hariho omuyaga gw'omwinuro.
omwiraguju [omwíraguju] z. bg: [abairaguju]. 1) Omwe aha bantu b'oruganda
 rw'omubiri gurikwiragura. 2) Omuntu weena enzaarwa ya Afirika.
omwirima [omwírima] z. RT: omwirima. 1) Enshusha y'obwire bw'ekiro,
 haaba hatarikuhweza. Abagyenyi bakaija omu mwirima, baahaba omuhanda.
 2) Omuringo gw'obuteetegyereza ekiriho, mukashoberwa. Okufa kwe
 kukatureka omu mwirima. fum: Omwirima muhango, ogureeba aha kwawe.
omwiruki [omwíruki] z. RT: omwiruki. bg: [abairuki]. 1) Omuntu ou omwoga
 gwe guba okwiruka. Omwiruki wa Yuganda, bamuhaire omudaari. 2) Omuntu
 orikumanya kwiruka.
omwisha-mpunda [omwisha-mpunda] z. Omuntu orikushiisha ebi omuntu ondiijo
 arikuba ayehunzire. bg: [abaisha-mpunda].
omwishiki [omwishiki] z. Omuntu muto ori ahansi y'emyaka 18, oine
 ebicweka by'obukazi. Karungi n'omwishiki muto w'emyaka ikumi n'ebiri.
 RT: omwisiki. gyer: OMUHARA. bg: [abaishiki].
omwisho [omwisho] z. Omuze gw'okwetenga buri kimwe, eki waareeba
 mugyenzi waawe aine. Omukazi we aine omwisho.
omwita-njoka [omwita-njóka] z. Ekiti kirikunuuka kubi, kiine amababi
 gari nk'aga muhogo, ebirabyo byakyo ni bya kinekye. Ku baataahiriirwe
 enjoki, baareeta omwita-njoka, baaguta omunju zaagyenda. bg: [emiita-
 njoka].
omwitiro [omwitiro] z. Omwika gw'omugaju ogurikuruga omu bwitizo.
omwitizo1 [omwitizo] z. Ekintu, nk'enkyeka eshazire aha kibunu,
 ekikoresibwa kushuka amaizi omu bindi bintu eby'eminwa mikye, nari
 kugyegyena . Yaatuma omutabani omwitizo gwe, kushukisa eshande omu
 kisisi. bg: [emiitizo].
omwitizo2 [omwitizo] z. bg: [emiitizo]. 1) Ebishaka ebi bata omu
 bishaabo, ngu amajuta ganuukye kurungi. Omwitizo nigukuza kurungi
 amajuta. 2) Omwitiro.
omwitsi1 [omwîtsi] y. RT: omwisi. bg: [abaitsi]. 1) Omuntu orikwita
 abantu. Omwitsi w'abantu barugireho baamukwata. 2) Omuntu oine eitima
 aha bandi. Muntu we ori omwitsi! Nooyenda omwana akwate omu muriro?
 gyer: OMUTEMU; OMUNIGI.
omwitsi2 [omwitsi] z. 1) Oruhumbo oruza ahaiguru y'amaizi agatuura omu
 iziba. waaza kutaha amaizi, obanze oteereho omwitsi ahaiguru obone
 kutaha. 2) Akakoko akari nk'amajuta akaza ahaiguru y'amate gaaheza
 kufuka. Amate gatakwatsireho mwitsi nigaba gatanuzire. gyer: ORUKOOKO.
omwitsyo [omwitsyo] z. Orwoya oru omuntu arikutaasya omunda hamwe
 n'okushohoza arikugurabya omu kanwa n'omu nyindo. Baaba nibamutwara omu
 irwariro, omwitsyo gwahwamu batakamuhikizeyo.
omwitwa-nda [omwitwa-nda] y. km: omwijura-nda. bg: [abaitwa-nda].
 1) Omuntu oine omururu gw'eby'okurya. Ogu mwana n'omwitwa-nda,
 naahubira bagyenzi be. 2) Omuntu omushuma otarikukunda kubagana
 n'abandi. Bantu 'mwe murekye kuba abaitwa-nda, mubagane na bagyenzi
 baanyu ebi mwine. reb: EKIRIIRA-NDA
omwizo [omwîzo] z. Ekihembo ky'ekivune ky'embuzi eki omushaija
 yaabaire aha ishenkazi w'omukaamwana aha kuhingirwa. "Iwe mwirukazi 'we
 ... reeba omwizo gwawe" (Karwemera, F.)
omwoba [omwoba] z. Ebintu ebikanyire, biri omu bwingi. Hariho omwoba
 gw'obunyaatsi. bg: [emyoba].
omwoga [omwoga] z. Omurimo ogu omuntu arikumanya gye, ogu akora
 butoosha. Omwoga gw'obwombeki, ni murungi munonga. bg: [emyoga].
omwohera [omwohera] z. Eishokye eryatandika kumera, baaba bamazire
 kuritega. Omwohera gwe nigubaba. bg: [omwohera].
omwojo [omwójo] z. reb: OMUTSIGAZI RT: omwojo. bg: [aboojo].
omwoma [omwoma] z. Eiriho rirengyesereize. Omwoma gwanyita.
omwombeki [omwómbeki] z. Omuntu akora omurimo gw'okwombeka. Munywani
 wangye takaboine mwombeki. RT: omwombeki. gyer: OMUFUNDI. bg:
 [abombeki].
omwombezi [omwombezi] z. Omuntu oyombera ebihingwa, nk'oburo nari
 orutookye. bg: [abombezi].
omwongo [omwôngo] z. RT: omwongo. bg: [emyongo]. 1) Orutetere oru
 bahinga rukataho ebijuma, ebirugamu ebisisi nari enkyeka. Omukaikuru
 akira kutuma omwijukuru, ngu aze kumureebera emyongo ye. 2) Ebijuma
 by'omwongo.
omwonore [omwonóre] y. bg: [emyonore]. 1) Omutumbi gw'enyamaishwa,
 baamara kugwihaho oruhu. Embuzi baagiihaho oruhu yaasigara eri
 omwonore. 2) Omuntu ojwaire busha omumaisho g'abandi. Omushuma
 baamujuura, yaagyenda ari omwonore.
omwonyo [omwônyo] z. Ekintu kirikununguna, eki barikuta omu by'okurya
 kubinuza. Omu nyanja ya Katwe nibatimbayo omwonyo. RT: omunyu. fum:
 Omwonyo gw'eicweka oguheebwa nyoko.
omwonyo gw'ente [omwonyo gw'ênte] z. reb: EKYONYO KY'ENTE
omworeko [omwóreko] z. Omukoro gw'okworeka ebintu by'emiringo etari
 emwe, nk'aha mpaka z'obuhingi, obushuubuzi; nari kumanyisa abantu
 ebintu ebiriho. Bamuhaire ebihembo bingi, obu abaire ari aha mworeko
 gw'eby'obuhingi. RT: omwoleko. bg: [emyoreko].
omworo [omwóro] y. bg: [abooro]. 1) Omuntu otaine by'obutungi
 birikumumara. Omushaija ogu n'omworo taine n'eky'okurya. 2) Omuntu
 omugara otarikwenda kukora. Ogwo mukazi n'omworo tarikwenda kukora.
 gyer: OMUGARA. fum: Omworo tatunga mbwa.
omworozi [omwórozi] y. Omuzaire nari omuntu orikureeberera omwana
 akamukuza. Ogwo mukazi niwe mworozi w'abo baana. RT: omworozi. bg:
 [aboorozi].
omwosho [omwôsho] y. Okutabaho kw'ekintu, ekitwire nikibaho. Omushana
 gutwire nigujwa, kwonka eriizooba n'omwosho.
omwotero [omwótero] z. Ebintu, nk'obubaani n'ebindi, ebirikwokibwa
 bikarugwamu omugaju ogurikukoresibwa baaba nibootera.
omwotezi [omwotezi] z. Omuntu orikwotera ebijwaro, ebyanzi, n'ebindi,
 kubiihamu obunuuki, akabitamu omugaju. bg: [abootezi].
omwotsyo [omwotsyo] z. Eky'okurya ekyokize, namunonga ekitookye nari
 ekitakuri. Akahugira aha myotsyo y'ekitakuri, yaaremwa kurya
 kyamushana. bg: [emyotsyo].
omwoya [omwôya] z. Omwika ogu ekintu ekiine amagara kirikwitsa.
 Yaashohoza omwika mubi. RT: orwoya.
omwoyo [omwoyo] z. Omuhanda ogu abantu nari enyamaishwa zishohorezamu
 amazi* kuruga omunda. RT: omwoyo. bg: [emyoyo].
oo [oo] t. Eiraka ririkworeka okutangaarira ekintu, eki waareeba nari
 eki waahurira. Oo! baana 'mwe ka mwakora gye!
oraare gye [oraaré gye] kb. Ebigambo by'okusiibura ondiijo muntu omu
 mwebazyo, orikumwendeza obusingye. Oraare gye, naagyenda. gyer:
 OGUMEHO.
oraire gye [orairé gye] kb. Ebigambo by'okuramutsya omuntu omu kasheeshe.
 Mukaaka oraire gye?
ori [ori] s. reb: KIRI bg: [bari].
oriyo [oríyo] kb. Ekigambo ekikoresibwa kuramutsya omuntu
 orikumubuuza oku ari. Oriyo ota?
oru [oru] s. reb: EKI bg: [ezi].
oruba1 [orúba] z. Ekirundo ky'ebintu bingi bikomeraine hamwe, nk'enku,
 obunyaatsi, n'ebindi. gut: 'Bombori nk'oruba rw'enku.'. Yaakoma oruba
 rw'enku ruhango. RT: oruba. km: omuba. bg: [emba].
oruba2 [orúba] z. Omushaya. Goonya eine oruba ruhango. bg: [emba].
orubaaho [orubaaho] z. RT: orubaaho. bg: [embaaho]. 1) Ekishate
 ekishazirwe n'omusimeeno kuruga omu mpimbi y'omuti. Orubaaho orurugire
 aha muti gw'omusizi niruba rugumire. 2) Ekintu ky'okuhandiikaho, omu
 kibiina. Omwana naahandiika kurungi aha rubaaho, nk'omushomesa.
orubaare1 [orubáàre] z. Amatondo g'amaizi agarikwekwata, ahabw'obutiti
 bwingi. Orubaare rugwire rwashiisha ebihingwa. RT: orubaale.
orubaare2 [orubáàre] z. Obuhuta bw'aha buso oburikureetwa okuteerwa
 nk'enkoni, eibaare, n'ebindi, otyo okajwa eshagama. RT: orubaale. bg:
 [embaare].
orubaba [orubaba] z. Eitama ry'efuka. Efuka bagikonjoraho orubaba. bg:
 [embaba].
orubabo [orubábo] z. 1) Eby'okurya nari eby'okunywa birikwotsya
 munonga. 2) Ekyoya kingi munonga, ekirikuruga aha mushana nari omuriro
 mwingi. Orubabo rw'omuriro, rukamuremesa kwiha ebintu bye omu nju.
 kuteera orubabo Okwotsya nari okuteeka eby'okurya nk'ebitakuri
 nainga ebitookye.
orubaju [orubaju] z. RT: orubaju. bg: [embaju]. 1) Eigufa ry'ahansi
 y'emikono yombi, erikukwatanisa oruti rw'omugongo n'ekifuba. Bakaita
 ente, baamuha orubaju rwona. 2) Aha muheru gw'ekintu, nk'enyanja.
 Bamukwasire, baashanga ebintu abisherekire aha rubaju. 3) Embari
 y'ekintu eya bumosho nari buryo. Akamureetwa orubaju rubi rwa bumosho.
orubaka [orubáka] z. Akanyamaishwa akaine amapapa n'amatu mahango.
 Nikaguruka nyekiro honka, kandi ku kateekama aha muti kaguma
 nikarengyeera, kacurami, obwo omutwe nigureeba ahansi. Ku bwira orubaka
 rugira obusingye, rutandika kwesharinga. reb: AKACURAMA; AKAHUNDU koz:
 NK. bg: [embaka].

orubambo1 [orubambo] z. Ekiti kishongoire, ky'okubambisa oruhu. Yaaba
 naashongora orubambo rw'okureega oruhu, yaayetema engaro. RT: orubambo.
 bg: [embambo].
orubambo2 [orubambo] z. Endwara y'okuzimba enda hakazamu amacumu
 n'obusaasi bwingi. Akanywa obushera bw'ebicoori bwamugirisa orubambo.
orubande [orubande] z. Ekihanda ekirikuraba ahu ebishaka bigwisiibwe
 nari bitemirwe, kwenda ngu abantu nari ebintu bibaase kurabamu.
 Omuhingi atsigire yaatema orubande omu kibira. bg: [embande].
orubanga [orubanga] z. Orubaju rw'omugongo nari akashozi. bg: [embanga].
orubango [orubângo] z. Ekiti kiraingwa kishongoize aha mutwe.
 Yaamucumita orubango omu kigyere. RT: orubango. bg: [embango].
orubanja [orubânja] z. Eki omuntu arikujunaanwa omu mbuga z'ebiragiro,
 nari enshonga ei omuntu arikwetomboitaho omu b'obushoboorozi. Orubanja
 ku rwamusingire, bamurihisa enjoga y'amaarwa. bg: [emanja].
orubaro [orubaro] z. Ekikorwa ky'okuronda obwingi, namunonga obw'abantu
 nari amatungo gaabo. Omu rubaro rw'abantu orwahweire, bakashanga ngu
 Yuganda eine abantu obukaikuru abiri na bubiri. bg: [embaro].
orubarya [orubárya] z. Oruhere orurikuba ruteire omu bantu, nk'omuze
 (omuzibwe), barikweyagura munonga.
orubata [orubata] z. Oburo obusigara omu ndiiro, abantu baaheza kurya.
 Akabiika embumburi, yandiisa orubata.
orubazi [orubazi] z. Ekiti ekikoresibwa omu kubaga n'okukiika omu
 rukanga rw'enju. bg: [embazi].
orubazo [orubázo] z. Okugamba kw'omuntu omwe nari baingi
 barikwihaihana, aha kintu nari enshonga emwe, omu bantu baingi. Abantu
 bakayomba munonga, tibarahuriire n'ebyarugire omu rubazo. bg: [embazo].
orubeehe [orubeehe] z. Ekintu kirikushusha akaato kakye, ekibaizirwe omu
 kiti, eki aba kare baabaire bariiraho, nainga banaabiraho. bg:
 [embeehe].
orubengo [orubengo] z. Eibaare rihango eririkwejunisibwa kusa ebintu,
 nk'oburo nari omugusha. Abuzirwe ah'okuseera oburo, ahabw'okuba
 orubengo rwe rwatikire. RT: orubengo. bg: [embengo].
oruberera [oruberera] z. Omwanya oguriho obuju bwingi aha rubaju
 rw'enguuto, oburikuraarwamu abakozi b'enguuto. Aha ruberera hakaba
 hatuuraho abakozi ba gavumenti. bg: [emberera].
orubibi [orubíbi] z. Enyatano y'emisiri nari eitaka ry'omuntu. Ahingire
 ebibingo omu rubibi, ngu bitangye omutunga kutwara eitaka. RT: orubibi.
 bg: [embibi].
orubimbi [orubimbi] z. Ekirundo ky'ebinyaatsi ekirikuba kiri aha
 murimizo, kyamara kutemwa. Yaahirika emimbi ibiri yaataaha. RT:
 orubimbi. bg: [emimbi].
orubindi [orubindi] z. Akanyungu kakye. Omushaija aine orubindi rumwe.
 koz: NK. RT: orubindi. km: omubindi. bg: [embindi]. [ebik: Nikigambwa
 ngu eiziina Rubindi rikakomooka aha mufumu owaayebirweyo orubindi rwe
 omu mwanya ogwo.]
orubinga-byona [orubinga-byôna] z. Omubazi ogu abafumu barikuta omu
 bisasi by'enju, kubingamu emizimu. Omuzimu gwa nyinenkuru bakagubingisa
 orubinga-byona.
orubingo [orubingo] z. Ekimera kirikushushana n'ekikaijo, kwonka kikye
 kiraingwa eki bakoresa omu kubaga amaju g'eitaka. Akatsiga yaabagira
 ngu batagyeza kuta orubingo, n'obu rwakuba rumwe, aha nju. RT:
 orubingo. bg: [embingo].
orubobo [orubobo] z. Omuringa ogukozirwe omu kishushu ky'omubobo. bg:
 [embobo].
orubogore [orubogóre] z. Ekikamba kirikuranda kikatemba emiti.
 Nibakiihamu n'emigoye. Yaaruka emigoye y'orubogore. bg: [embogore].
orubu [orubu] z. Omurundi gw'okutaana omwe n'ondiijo omu mirimo. gut:
 'Okutaana embu.'. Abaana, ishebo abagizire ngu buri omwe agume naariisa
 orubu rumwe. RT: orubu. bg: [embu].
orububi1 [orububi] z. RT: orubuubi. bg: [embubi]. 1) Orukoko rw'amate
 agateekire. Yaatuha amate gariho orububi. 2) Akashushu akarikuba
 kashwekire omubiri gw'omwana, yaaheza kuzaarwa. Aine naashuushuuka
 orububi.
orububi2 [orububi] z. Enju y'ekitangura. Yaaba naarabaho, orububi
 rwamuza ahamaisho. bg: [embubi].
orubugabuga [orubugábuga] y. Akoonyo kakye. Yampa orubugabuga, ngu
 n'omwonyo.
orubumbiro [orubúmbiro] z. Omwanya ogu barikunogooreramu enyungu. Enyungu
 zoona, baazita omu rubumbiro. bg: [embumbiro].
orubungo [orubûngo] z. Omwanya ogwabaire gurundwaho amasha g'ente,
 n'abantu bakaniaho. Omu mugane gwa Kambari n'Ekinyeeye, harimu ekikooko
 ekyariire orubungo rw'omushaija owaabaire aine omutabani barikumweta
 Kambari." (Runyakitara Studies Vol. 2, Literature) RT: orubungo.
orubungubungu [orubungubungu] y. Ekintu kuzamu amaizi maingi kikatota
 nari kikooroba munonga. Omukaikuru yaagoya oburo bwaba orubungubungu.
oruburi [oruburi] z. reb: ORUVURI bg: [emburi].
orubutuuro [orubútuuro] z. Ekihembo eki orikuha omufumu, waaba nooyenda
 ngu aije owaawe. Yaamuha orubutuuro rw'embuzi, yaiziraho.
orubuuri [orubúùri] z. reb: ORUVIIRI 1 koz: KI. bg: [embuuri].
orubwa [orubwa] z. Emicwe mibi y'okurahura, kuganzya n'okunyangaraza
 abandi, nari kumanyiira omuntu. Omushaija aine orubwa, tokaatuura nawe.
orucaca [orucaca] z. reb: OBUCACA bg: [encaca].
orucocori [orucocori] z. Obwana buto bwingi, buri hamwe. Ekihungu
 kikataaha omu rucocori rw'enkoko, kyatwaramu ikumi. bg: [encocori].
orucu [orucu] z. Obuntu bwingi buri hamwe, nk'otukoko, otujuma nari
 otunyonyi.
orucuba [encúba] z. Ebakuri ebaizirwe omu kiti, ei aba kare baabaire
 bariiramu. Twariira ebitakuri, omu rucuba. RT: orucuba. gyer:
 ORUTAATIKA.
orucumite [orucumite] z. Engaro eijwire. Yampa orucumite rw'ebinyoobwa
 bikarangire. gyer: EIGARO.
orucune [orucune] z. Oburyo bwona obu waakubaasa kutandikiraho kukora
 ekintu ekikushobeire. Naaronda orucune rwabura. gyer: AKATSIBYO.
orucuno [orucuno] z. Obunaku buraingwaho. Ku hahweire orucuno,
 yaagaruka.
orucurabembe [orucúrabembe] z. Akati ka bukiika, aku bakwatsa aha biti
 ebya busimba, omu muzaano gw'okuguruka. Muramu wangye niwe yaasingire
 omu kuguruka orucurabembe, omuri Mbarara yoona. km: orucurabende,
 orucuramende. bg: [encurabembe].
orucurabende [orucúrabende] z. reb: ORUCURABEMBE km: orucurabembe. bg:
 [encurabende].
orucuramende [orucúramende] z. reb: ORUCURABEMBE km: orucurabembe. bg:
 [encuramende].
orucuucu [orucuucu] z. Eitaka eririkusheesheka nk'omucuucu, erikira kuba
 riri omu kashozi. Taata aguzire eitaka ry'orucuucu, nituza kihingamu
 ebitakuri.
orucwamba [orucwamba] z. reb: OMUCWAMBA koz: NK.
orufu [orúfu] z. RT: orufu. bg: [enfu]. 1) Ekintu ekireetera omuntu
 nari ebindi bintu ebiine amagara, kufa. Titurukumanya orufu
 rwamwitsire. 2) Omugyenzo gw'okuziika omuntu ofiire. Omu rufu rwa
 ishento niyo baamuboine. 3) Obunaku obu abantu bamara ow'omuntu ofiire.
 Orufu ku twarurugiremu nikwo kushanga aga mahano gagwire.
orufumu [orufúmu] z. Omushororongo mugufu gw'ebigambo eby'amakuru
 g'aheeru n'omunda, ebikoresibwa kwegyesa emicwe n'emitwarize.
 Abanyankore bacwa enfumu ngu, "Etakabonaga, erigatsa empango." RT:
 orufumu. fum: Enfumu mbi eruga aha ndiijo. bg: [enfumu].
orufunjo [orufûnjo] z. Omwanya gw'omu maizi, gumezirwemu ebifunjo bingi
 n'ebindi binyaatsi by'emiringo etari emwe, nk'omubimbiri n'omugugu.
 Akaza omu rufunjo, kukuuramu enfunjo z'okurukisa ebiibo. RT: orufunjo.
 bg: [enfunjo].
orufuro [orufúro] z. reb: EIFURO
orufuufu [orufuufu] z. Eitaka eritwairwe omutunga rikatsigara ahantu.
 Nibarikoresa kusiiga aha nju. Aha nju ye, asiigireho orufuufu. bg:
 [enfuufu].
orufuzi [orufuzi] z. Orucwante rurikurendemuka, oruruga omu kanwa
 k'abantu nari enyamaishwa. Ku yaateereire ati enyama amaisho, orufuzi
 rwatandika kumuragara.
oruga [oruga] z. Enkoni ngufu egumire, y'okugyenderaho, egondami aha
 bukwatiro. Omwana ogwo akaba ari endeme, ishe akamuteeza oruga
 yaarugaho yaacureera. RT: oruga. bg: [enga].
orugaara [orugáára] z. Omutwe gw'enyungu nari esafuriya, ahi bakwata
 baaba nibagiterura. Yaacwa orugaara rw'esafuriya. bg: [engaara].
orugaashe [orugáàshe] z. Ekinyaatsi ekirikukira kuriibwa enyonyi munonga.
 Enkombe zaarya orugaashe. bg: [engaashe].
orugaga [orugága] z. Ekicweka ky'enkofiira nari esafuriya,
 ekigondamiire aheeru. Enkofiira eye eine orugaga ruhango. bg: [engaga].
orugagara [orugágara] z. Ekintu ekikozire omu biti bikomeraine,
 ekirikukoresibwa omu kwekorera omuntu, okukira munonga yaaba arwaire.
 Omurwaire bakamutwarira omu rugagara. RT: orugagara. gyer: ENGOZI. bg:
 [engagara].
orugamba [orugámba] z. Endwano eyaabaire eimuka ahagati y'enganda, erimu
 okunyaga n'okwitana. Orugamba orwabaireho, rukashiisha ebintu bingi
 eby'omugasho. bg: [engamba].
orugambiro [orugambiro] z. bg: [engambiro]. 1) Omwanya ogu nyineeka
 yaabaire ashutamaho omu nju. Otashutama aha rugambiro rwa nyineeka.
 2) Ebintu ebi omushaija arikutwara owa ishezaara yaaba naaza kwegamba,
 nari nibaza kumusharira enjugano. Akatwara enjoga ibiri z'orugambiro.
orugambo [orugambo] z. Amakuru agataine buhame, kaingi agarikuba
 gatarimu mazima. Omukazi ogwo, bakamushenda ahabw'orugambo. RT:
 orugambo. gyer: EKISHUBA. bg: [engambo].
oruganda [oruganda] z. Abantu abaine obukomooko bumwe, emigyenzo emwe,
 orurimi rumwe na baishenkuru bamwe; obundi baaba batwire omu kicweka
 kimwe. Maawe naakomooka omu ruganda rw'Abashambo. RT: oruganda. fum:
 Oruganda ruhikwa enjura n'enjara. bg: [enganda].
orugando [orugando] z. Omuti ogwine otubabi tukye n'amahwa maingi,
 ebirabyo byagwo ni kinekye kandi emishoga yaagwo egondami. Omuti ogu
 gukira kuba omu nsi z'omushana ez'obwerere. Omwana yaacumitwa eihwa
 ry'orugando. RT: orugando. bg: [engando].

orugano [orugano] z. Ekishaka ky'emigano yonka. Omu rugano baashangamu
 enkyende.

orugaragariro [orugarágariro] z. Oburuhe bwingi obu orikuhurira ahanyima
 y'omwanya muraingwa, ogu waamara ori ahantu nk'omu rukiiko nari
 oruteerane.
orugari [orugári] z. Ekikwato ky'okweresa nari kuseeraho esaano. Omu
 mihingiro ei baamushagariize, hakaba harimu orugari orwamuhairwe
 nyinento. RT: orugali. fum: Nyarwezambiza akateera empitsi orugari. bg:
 [engari].
orugiga [orugiga] z. Ebicweka by'ekintu, nk'ekikaijo nari orubingo ahi
 biteeranira. Ekikaijo yaakibaganisamu, buri omwe yaamuha engiga itaano.
 koz: NK. RT: orugiga. gyer: ENGINGO. bg: [engiga].
orugiitsire [orugíítsire] z. Kimwe aha miringo y'ebishansha, eki beeta
 enshaho. RT: orugiisire. bg: [engiitsire].
orugimbi [orugimbi] z. Akati akarikukoresibwa omu kusinga oburindi,
 baaba nibakora omurimo. Baamuha orugimbi ngu asingye, omuriro
 gwamurema.
orugisha [orugisha] z. Omubazi ogu omufumu aheereza omuntu ngu
 gumureetere emigisha, kandi gumurinde ebihikiirizi. Omubazi nk'ogu
 gujwarirwa omu myenda, omu maraka nari aha mikono kandi obundi
 bagwezirika. Ku ajunirwe, orugisha baarwosya. RT: orugisa. bg:
 [engisha].
orugo [orúgo] z. RT: orugo. bg: [engo]. 1) Ebiti ebizitiriire eka
 nari emisiri. Orugo rwangye n'oha owaaruhenda? 2) Omwanya oguzitiriirwe
 ebiti, ahu ente zirikuraara. Enumi ehenzire orugo, yaabura.

orugobe [orugobe] z. bg: [engobe]. 1) Eicumu riine obundi bucumu omu
 mbaju. Yaakwata orugobe yaagyenda.

 2) Enkoni ekomiireho enkwanzi ziine amabara maingi.
orugogo1 [orugogo] z. Omutego gw'enyamaishwa mpango, nk'engwe. Engwe
 bagiitiire aha rugogo. RT: orugogo. bg: [engogo].
orugogo2 [orugogo] z. Akashaho aku babiikamu omwonyo, omubazi, n'ebindi.
 Ku agiire kutaaha omu nju, yaashanga orugogo rwe baarwibire. RT:
 orugogo. bg: [engogo].
orugombyo [orugombyo] z. Amasira gateirwe omushana munonga,
 garikunuriirira nka shukaari. Twarya orugombyo, baatuteera.
orugomo [orugomo] z. Omuringo gw'okwanga kukora ahabw'obutaikirizana na
 bakama baawe. Orugomo rureetsirwe abakuru, kwanga kukorera abakozi eki
 barikwenda.
orugongo [orugôngo] z. Enyima omu mugongo. Bakamuteera baamwata
 orugongo. fum: Omushuma ariha orugongo rwe.
orugongogongo [orugongogóngo] z. Oruhanga rw'omu mugongo. bg:
 [engongogongo].
orugoobe [orugóòbe] z. Omweko ogu abakazi baabaire beezirika omu nda,
 bakabona kutungikaho ekishaato, bakataho omweko kukikwata. Nyina
 akaronda orugoobe rwe omu kishengye, rwabura. bg: [engoobe].
orugoto [orugóto] z. reb: OMUHANGANZIMA bg: [engoto].
orugoye [orugóye] z. Ekicweka ky'orurabyo rw'ebihingwa, nk'ebihimba,
 ekiri nk'oruhuuzi, eki birikwejunisa byaba nibitemba ebindi bimera.
 Ebihimba bye byatandikire kureeta orugoye.
orugunda [orugunda] z. Enkyeka mpango y'amaraka maraingwa, y'okunyweramu
 amaarwa ga tonto. Bamuhaire orugunda rw'amaarwa, yaashemererwa. gyer:
 ORUTUUHA. bg: [engunda].
orugushagusha [orugushagúsha] z. Omugusha gurikumera omu kikonko
 ky'omugusha. Orugushagusha rwine ebisigaate birungi. RT: orugusagusa.
 bg: [engushagusha].
orugusyo [orugusyo] z. Ekyatika ky'enyungu, orwabya, engyemeko,
 n'ebindi. Ku aherize kushaakiira, ebishaka yaabita aha rugusyo,
 yaabyokyezaho. RT: oruguhyo. bg: [engusyo].
oruguuto [oruguuto] z. bg: [enguuto]. 1) Enkuuto. 2) Enteera y'eishokye
 ei barikuta omuhanda omu mutwe, ahabw'amakune. Yaija ateire oruguuto
 omu mutwe.
oruguzi [oruguzi] z. bg: [enguzi]. 1) Ekintu ekyombekire nk'akatandaaro
 karaingwa nari orutara, eki omurinzi w'enyonyi ayemereraho n'entemere
 y'ebinombe by'okurekyera enyonyi, arikuranzya gye ahi ziri. Baayombeka
 oruguzi ruhango. 2) Orubaju n'orubaju rw'omuhanda. Yaagwa omu ruguzi.
orugyeegye [orugyéégye] z. Omwanya gw'okukwatsaho ebintu by'amate,
 nk'ebyanzi, ebirere, ebishaabo, n'ebindi. Yaamutuma ngu aze aha
 rugyeegye, aiheho ebyanzi.
orugyembagyembe [orugyembagyembe] z. Akati kakye kaine amahwa, obubabi
 bwako ni bukye kandi bugumire. Entabire ye akagizitiza orugyembagyembe.
 bg: [engyembagyembe].
orugyembe [orugyembe] z. Omusyo ogu aba kare baabaire bamweisa eishokye.
 Orugyembe rwa shwenkuru rubuzire, titukimwa ishokye. bg: [engyembe].
orugyenderane [orugyendérane] y. Obushera burikwenda kuba eitende.
 Omwana akandeetera obushera bw'orugyenderane.
orugyendo [orugyendo] z. RT: orugendo. bg: [engyendo]. 1) Ekikorwa
 ky'omuntu kuruga omu mwanya gumwe kuza omu gundi. Ibanye yaaza aha
 rugyendo. 2) Omwanya oguri ahagati y'ahi waaruga kuhika ahu orikuza.
 Hariho orugyendo ruhango n'okuhika Kampala.
orugyenyi [orugyenyi] z. Akantu karukire omu tugoyi, aku ababumbi
 b'enyungu bakoresa kuta otugondo aha musinga mubisi gw'enyungu. Enyungu
 baaba batagirabizeho ngyenyi tekaabonera. bg: [engyenyi].
orugyero [orugyero] z. Ekintu eki barikuba nibareeberaho baaba nibenda
 kumanya obwingi, oburaingwa, nari oburemeezi bw'ebintu ebindi. Bakaba
 baine orugyero rw'okupimisa ekishaka kyabo. gyer: EKIGYERO. bg:
 [engyero].
orugyezi [orugyezi] z. Ekicweka ky'omusiri eki orikukwata kuhinga,
 okakihitsya aha mutwe okakigwisa. Ku aherize kubuga orugyezi rwe,
 yaataaha. reb: EKIVU koz: NK. bg: [engyezi].
oruhabyo [oruhabyo] z. Ekyoma ky'obwogi kandi kigondami, ekitwekyerwamu
 ekiti kiraingwa, kikakoresibwa omu kuhaburira, okushara endeere enkuru
 n'amashansha g'emitumba. Yaaba naahaburira, oruhabyo rwahanantuka
 ahaiguru rwamuteera. gyer: ORUSHAAHURIZO; ORUSHARIZO. bg: [empabyo].
oruhagara [oruhágara] z. Kimwe aha bicweka ky'omusisa gw'ekitookye, ahi
 eminwa y'ebitookye erikuba ekwaitse. Abantu b'eka egyo nibateeka
 oruhagara rumwe rw'ekitookye. RT: oruhagara. bg: [empagara].
oruhagi [oruhági] z. RT: oruhagi. bg: [empagi]. 1) Kamwe aha bwoma
 bwingi bw'enziga y'egaari, oburikugireega. Oruhagi rw'egaari
 akarukomamu empindu y'okurukisa ekiibo. 2) Ekiti ekirikukoresibwa
 kwashamura ente waaba noogiha omubazi. Akaba naayashamura ente, ataine
 ruhagi, tiyaagibaasa.
oruhago [oruhago] z. Ekicweka ky'omubiri omu enkari eyerundaanira,
 yaaba etakashohoire. Abaana baaba nibazaanisa oruhago rw'ente,
 barikuhuuhamu orwoya. RT: oruhago. bg: [empago].
oruhama [oruhama] z. Omuringo gw'okuhurira omutima nigwenda ekintu,
 nk'okureetsa. Timpereruukire kureetsa, nyine oruhama rw'etaabe.
oruhanduura [oruhanduura] z. reb: EKIHANDUURIRA bg: [empanduura].
oruhanga [oruhánga] z. Omwanya gw'ahansi, oguri ahagati y'enshozi nari
 emigongo. Amaizi nigataaha omu ruhanga. RT: ekihanga. bg: [empanga].
oruhara [oruhára] z. Ekicweka ky'omutwe eki bamwe abashaija, bataineho
 eishokye, ryaba rikuukire ahabw'obukuru, nari kurugiirira omu ruganda.
 Abantu baronzire omubazi gw'oruhara, kwonka gukibaburiire na hati. RT:
 oruhara. fum: Entandiikiro y'oruhara n'ebyeyera. bg: [empara].
oruharambo [oruhárambo] z. Enyama erikusharwa ahaifo y'embaju. Nyowe
 nsharira oruharambo, mbe nirwo ntwara. bg: [oruharambo].
oruharo [oruharo] z. RT: oruharo. bg: [emparo]. 1) Omurimo gw'eihanga
 ogu abashaija baabaire nibagyemeserezibwa kukora, nibataana embu omu
 butegyeki bw'Abangyereza. Tabaaro tarimu akaza kukora oruharo. 2) Aha
 rubaju rw'omusiri, omu kuhinga. Ow'okuza aha ruharo n'oha? gyer: ORUBU.
oruhayahaya [oruhayahaya] z. reb: EKIHAYAHAYA km: ekihayahaya.
oruhazo1 [oruházo] z. reb: EKIHAZO bg: [empazo].
oruhazo2 [oruházo] z. Omwanya oguri ahagati y'amateere nari y'entabire,
 baaba nibahinga. Ebihimba bakabihinga omu mpazo. reb: ENYANJA 2) bg:
 [empazo].
oruhekye [oruhékye] y. Obutuzi bwaba buseesire bwingi, butakakuzire. Ku
 baahikire aha butuzi baashanga bukiri oruhekye, baabushweka obunyaatsi
 ngu bukure kurungi. bg: [empekye]. 2) Orujuma rw'oruro rutakakuzire
 gye.
oruhembe [oruhêmbe] y. Emireebekyere y'okwezi okubonekire juba kwaba
 nikuturuka. Okwezi bakakureeba kukiri oruhembe.
oruhembo [oruhémbo] z. Aha rubaju rw'enju. Nikikira kukoresibwa aha nju
 z'enkiga eza kare. Bakeheena, twara empango oze aha ruhembo rw'enju,
 oiheho ekiti kimwe, okya[t]se, oreetere nyoko enku asigisiise obushera
 bw'omugenyi." (Karwemera, F.) koz: KI.
oruhenda [oruhénda] z. bg: [empenda]. 1) Ekirari kitemirwe omu kibira,
 omu ihamba, ahi bategyera enyamaishwa. Oruriba barutegire omu ruhenda,
 rwakwata busha. 2) Ensharo y'okutaanisa ebicweka bimwe, na bimwe
 namunonga ebi abantu barikutuuramu, n'enyamaishwa zikagira orwazo
 rubaju. Oruhenda rwa Bunyaruguru rukakwata abantu baingi, baabingwa omu
 mataka gaabo.
oruhengyekyerezo [oruhengyekyerezo] z. reb: AKAHENGYEHENGYE
oruhi [orúhi] z. Ekiganja ky'engaro hamwe n'enkumu. Ateire mutaahi we
 oruhi, yaamwata okutu. RT: oruhi. bg: [empi].
oruhiga [oruhiga] z. Ekicweka ky'ekiti, ekitsigaraho baaheza kutemaho
 ekicweka eky'eruguru, eky'empimbi n'amataagi. Enkyende nizikunda
 kuzaanira aha ruhiga, zaaba nizoota akashana. bg: [empiga].
oruhiijuuzo [oruhiijuuzo] z. Ekintu ekyabaire kirerura empiija omu
 ntango y'amaarwa.
oruhiira [oruhiira] z. Omwanya gw'ebishaka n'ebinyaatsi, ogwokiibwe.
 Abahiigi baayotsya oruhiira. RT: oruhiira. bg: [empiira].
oruhiiso [oruhííso] y. Obwire bw'ebihingwa, nk'ebihimba nari amashaza
 byatandika kuhiisa. Ebihimba byangye obu byaba oruhiiso, tinkifa.
oruhimbi [oruhimbi] z. bg: [empimbi]. 1) Omwanya oguraarwamu embuzi omu
 nju. Buri kasheeshe naashohoza embuzi omu ruhimbi. 2) Ekicweka kimwe
 ky'abagyenyi abataahire obugyenyi buhango. Baayenda ngu oruhimbi rumwe
 rw'abagyenyi, rubanze rugaburirwe.
oruhindu [oruhíndu] z. bg: [empindu]. 1) Empindu. 2) Endwara y'omushonga
 ogurikwiha omu bitsya gukainamuka ow'omutwe, omuntu akaremwa kureeba
 aha rubaju, atahindure n'ebitsya.
oruhinga [oruhînga] z. Ekibunu kihango. Ogu muhara aine oruhinga
 ruhango.
oruhinzi [oruhinzi] z. Endwara erikuturira, erikukwata omuntu akafukunka
 enyindo, hakareeta ebimira. Arwaire oruhinzi, weena naafuuneeka. km:
 ekihinzi.
oruhita [oruhíta] z. Omwanya gutereire oguri ahansi y'emigongo. Ente
 yaaziseeturira omu ruhita. bg: [empita].
oruho [oruho] z. Orwoya rukwataine nari rurimu nk'omwika rukwataine
 nk'ekicu. Nirukira kubaho omu kasheeshe nari enjura yaatsya. Omu
 kasheeshe ka nyomwebazyo, haimukireho oruho rwingi. RT: oruho. km:
 ekiho. bg: [ebiho].
oruhoko [oruhoko] z. 1) Okuteera oruhoko: Ekigambo ekyabaire kikira
 kwejunisibwa omu mucoobooro. 2) Okuteera oruhoko n'okukora omwishiki
 ekintu ekirikumugyema ngu akwikirize omushwere nk'okumusiiga amajuta.
oruhonda-bariisa [oruhonda-baríísa] z. Enjura erimu orubaare
 rw'enjuma nkye. Oruhonda-bariisa orwagwire ijo, rukashiisha emisiri.
 bg: [emponda-bariisa].
oruhoro [oruhóro] z. Amaarwa g'ebitookye agaamara ekiro kimwe
 n'okurengaho gatahirwe omu ntabo. Omugurusi ogwo naakunda kunywa
 amaarwa g'oruhoro.
oruhu [orúhu] z. Ekicweka ky'omubiri gw'omuntu eky'aheeru ekimerwaho
 eishokye nari obwoya. Amaizi gaamwotsya, yaabambukaho oruhu. RT: oruhu.
 bg: [empu]. 2) Ekicweka ky'omubiri gw'enyamaishwa ekirikuba kishangiire
 enyama n'amagufa. Enkyetero, enkanda, n'ebindi, bikozirwe omu ruhu.
 Omukaikuru naabyamira oruhu rw'ente, ayeshweka ekitooma. fum: Oruhu
 rwabambwa nyinarwo, ruhwa emifunya.
oruhumbu [oruhumbu] z. RT: oruhumbu; oruhumbo. 1) Ebintu birikwera,
 ebiza aha kintu ekigagire nari ekijunzire. Akamarayo ebiro bishatu,
 yaashanga ebitookye bye byagizire oruhumbu. 2) Ebintu biri nk'ehuuzi
 bikwataine, ebikira kushangwa omu burugu n'enshonda z'enju. Nibiba
 bikwatiiremu obukooko, omucuucu. n'entangura. Teera orwo ruhumbu oruri
 omu karugu k'enju.
oruhura [oruhúra] z. reb: EKITEGA-RUHENDE
oruhurahure [oruhuráhure] z. Akanuzi akarikukirayo obukye,
 akarikuhurirwa omu by'okurya nari eby'okunywa. Ekicoori eki waanyokyeza
 tikirimu ruhurahure. 2) Amakuru g'omuguutuuro: Omuhoho nari ensha,
 ebirikukirayo obukye omu bigambo ebirikugambwa. Ebi yaagamba byona,
 tiharimu ruhurahure.
oruhuunyirira [oruhuunyirira] z. reb: ORUTOONYERERA km: orutoonyerera,
 oruhoonyerera.
orujeera [orujééra] z. Omwonyo gurikwera tiitiiti, gw'enjuma mpango.
 Gyenda ondeetere orujeera.
orujegyere [orujegyere] z. Omuguha gukozirwe omu bwoma buri nk'empeta,
 obuteeraine omu muringo ogurikubwikiriza kugondagondama, bukarugwamu
 ekintu kiri nk'oruguha ruraingwa. Akaba aheekire omukazi we aha gaari,
 orujegyere rwacweka baayeteera ahansi. RT: orujegere. bg: [enjengyere].
orujurajura [orujurajúra] z. reb: ORUTOONYERERA
orukaiga [orukáíga] z. reb: ENKAIGA RT: orukaiga. bg: [enkaiga].
orukandaigo [orukandeigo] z. Ekintu kirukiise ehuuzi, eki abahiigi
 barikwejunisa kutega ebinyonyi, nk'endahi nari enkyakaara. Omuhiigi
 akwatiise enkanga orukandaigo. bg: [enkandaigo].
orukanga [orukánga] z. RT: orukanga. bg: [enkanga]. 1) Ekintu
 ekihweireho enyama kikatsigara amagufa ahabw'okuhururuka. Akanywa
 obutwa bwayenda kumwita, weena yaahururuka yaasigara ari orukanga.
 2) Ekintu ekitahweire omu kukorwa, nk'okuza omu rukiiko okareeta
 enshonga nkuru zonka. Akatuha orukanga rwonka omu rukiiko. 3) Emiti
 erabaniisemu nari ekomankaine aha mutwe gw'enju, ei barikutaho
 eby'okushakaaza, nk'amabaati. gyer: ORUSHARABAGO.
orukanga-bashema [orukanga-bashema] z. Ekintu ekirikuba nikitiinisa
 omu kiro, nka haaba hariho omwirima, okashusha oti hariho
 ekirikukwizira, kunu kitariho. Baareeba orukanga-bashema baija
 nibairuka. bg: [enkanga-bashema].
orukanga-booro [orukanga-bóóro] z. Akajura kakye akarikuba nikagwa,
 n'omushana gurikwaka. Orukanga-booro ku rwagwa, abaana baatandika
 kweshongora ngu empitsi eriyo neehingira. reb: ENJURAJURA
orukanu [orukánu] z. Obwatika obuba omu musinga nari omu kisisi. Akaba
 naaza kwotsya enyungu, yaashanga emwe eine orukanu, yaagireka.
orukanya1 [orukanya] z. Ekintu kyona ekirikushaariira munonga. Omubazi
 ogu gwine orukanya. km: orukanca.
orukanya2 [orukanya] z. Orwizi rurikukwatira, oruba omu mabeere g'ente
 ehakire, yaaheza kugira omuhako gurikureebeka. Obu ente yaareeta
 orukanya, eri haihi kuzaara.
orukazo [orukazo] z. Amaarwa nari eky'okunywa kirikusinza. Akabashaba
 oburuuru baamugira ngu abanze agure orukazo.
orukiiko [orukíìko] z. Okwerundaana kw'abantu, kugira eki bahanuuraho.
 Orukiiko rwemereziibwe, rwayongyerwayo omu biro ebirikwija, ahabw'okuba
 abantu babaire bakye. gyer: ORUTEERANE. kom: [< Lug. olukiiko]. bg:
 [enkiiko].
orukinda [orukinda] z. reb: ORUKINDO 1 km: orukindo. bg: [enkinda].
orukindo1 [orukindo] z. Eidinda rigororokire, eri bata aha mwenda baaba
 nibagugorora. Empare emuremire kugorora gye, kutamu orukindo. RT:
 orukindo. km: orukinda. bg: [enkindo].
orukindo2 [orukindo] z. Omubaziiro oguri aha muntu, ou baamara kushemeza.
 Omukazi bakamushara naazaara, nahati orukindo rukyangire kukira. RT:
 orukindo. bg: [enkindo].
orukindo3 [orukíndo] z. Eibabi ry'omuti gw'omukindo. RT: orukindo. bg:
 [enkindo].
orukiri [orukiri] z. Eibaare rihango munonga rigumire kandi rikwataine,
 eririkushweka omwanya muhango munonga; ribaasa kuza ahaiguru nari
 ahansi y'eitaka. Akagura ekibanja, kwonka ekicweka ekihango kikaba kiri
 orukiri. reb: ORUTARE bg: [enkiri].
orukizi [orukízi] z. Orwizi rw'omu kati k'omugongo. RT: orukizi. bg:
 [enkizi].
orukoba [orukóba] z. RT: orukoba. bg: [enkoba]. 1) Omweko, namunonga
 ogukozirwe omu ruhu, ogu bakira kukoresa omu kwezirika. Eriizooba
 naajwara empare etaine rukoba. 2) Ekintu eki bakomesa, kikozirwe omu
 mipiira y'ebiiruka, nk'egaari. Ebintu tibikahama aha gaari, waaba
 otabikomeise rukoba. 3) Akeeko namunonga ak'okushumika enkaito. "...
 orikwija enyima yangye nankiza obushoboorozi; tinshemereire kwinama
 okuyuzya enkoba z'enkaito ze." (Baibuli Erikwera)
orukogoto [orukógoto] z. Eigufa ry'eibega eriri ekibari. Akagwa n'egaari,
 yaahendeka orukogoto. bg: [enkogoto].
orukoko [orukóko] z. Orububi oruza aha mutwe gw'ekintu ekiri nk'amaizi,
 namunonga amate. Nyowe obu ondeeba tinkunda amate gataine rububi.
orukoma [orukóma] z. Ebikanja ebyatagurikire omu mwanya, ahabw'amaarwa
 kumara omwanya muraingwa ahantu. Omu nju harimu orukoma rwingi.
orukonko [orukônko] z. Ente etaine maani, ekoohire. bg: [enkonko].
orukooko1 [orukóóko] z. Endwara y'ebihimba erikubikwata bikiri bito,
 bikahumbwa obukooko bwingi kandi bikagira oruziizi. Ebihimba bye
 bikariibwa orukooko, taine eki yaihiremu.
orukooko2 [orukóóko] z. Orunyamaishwa rw'omu bitebyo orwabaire
 rubonabonesa abantu n'ebintu. Akaba arengyesereize kugyenda ekiro, ku
 yaabugaine orukooko omu rutookye taragarukiriire. bg: [enkooko].
orukororo [orukóroro] z. reb: ENKORORA bg: [enkororo].
oruku [orúku] z. Ekiti kyomire ekirikuhembwaho omuriro. Akaza
 kusheenya, yaareeta oruku rumwe rwonka. RT: oruku. fum: Enku nyingi
 ziita omusheenyi. bg: [enku].
orukumu [orukúmu] z. Kimwe aha bicweka bitaano ebiri aha mutwe
 gw'ekiganja. Ku yaabaire naabaija, yaayetema orukumu. RT: orukumu. bg:
 [enkumu].
orukuraijo [orukuraijo] z. Akati karikukura nk'orubango, akashororokire,
 kataine mugimba n'amataagi. Enkuraijo zikira kukura zikwataine nyingi;
 nizo baabaire bombekyesa ebitara n'ebindi. Ekitanda kyaitu kirukirwe
 nomu nkuraijo. bg: [enkuraijo].
orukuuruuru [orukuuruuru] z. Endwara y'obuhere bwingi, oburikumaza
 omubiri gwona. Arwaire orukuruuru.
orukwa [orukwa] z. Endwara eri nk'orunkucence orurikuza aha mubiri
 gw'omuntu, akaguma naayeyagura munonga. Omwana wangye ashwekirwe orukwa
 aha maisho. koz: NK. gyer: ORWANJU 2.
orukwanzi [orukwânzi] z. Obuntu bwebumburikire, burimu otwina,
 oburikukwatanisibwa hamwe n'akagoyi, obu bajwara omu bisya, aha mikono
 nari omu nyugunyu ngu babonere. Ajwaire orukwanzi rwa mutare. reb:
 ENGASHA RT: orukwanzi. bg: [enkwanzi].
orukwata-mamba [orukwata-mámba] z. Ekinyaatsi kirikushakamba, ekiine
 amababi garikushara munonga, eki bagira ngu emamba terikurabamu.
 Nikishangwa ahantu aharikukira kuteramwa amaizi.
orukwatsizo [orukwátsizo] z. Ekintu eki orikutandikiraho kukiihamu
 ekintu eki orikwenda. Atungireyo ente y'enushu-buraaya yaagita omu nte
 ze nk'orukwatsizo. gyer: EMBONEKYEREZO. bg: [enkwatsizo].
orukyeekyeere [orukyeekyeere] z. Oburo bwingi bukwataine obukuzire
 n'amagara mabi, kandi bugunire. Ka nze kugyesha orukyeekyeere rwangye.
orukyereere [orukyereere] z. Endwara y'otuhere twingi munonga
 oturikuza aha mubiri gw'omuntu, turikucweracwera orwizi kandi
 turikuryaryata munonga reero kikatuma yaayeyagura. Omwana wangye
 arwaire orukyereere.
orumaga [orumága] z. Akakooko kari nk'enshohera, karikukira kushangwa
 omu maizi.
orumanyiimanyi [orumanyíímanyi] z. Omuntu kumanyiira mugyenzi we
 atarikumutiina, okashanga naazaana nawe munonga kandi arikumugwisa
 kubi, ahabw'okumara nawe obwire bwingi. Abashaija abo baine
 orumanyiimanyi rwingi.
orumba [orumba] z. Ekikooko kirikushusha ekinyabwoya, kiine amaguru
 maingi, n'eibara rya kinekye. Orumba rwambaba ntarureebire, mbwenu
 naazimba.
orumbugu [orumbugu] z. Ekinyaatsi kiine engingo ezirandira omu itaka.
 Nikikira kuteganisa abahingi. Orumbugu rukamuremesa orutookye. RT:
 orumbugu.
orume1 [orume] z. Amatondo g'amaizi agarikushangwa aha mababi
 g'ebinyaatsi, ebishaka, n'emiti omu kasheeshe nari enjura yaaheza
 kutsya. Orabe omu nkuuto, ahaifo aho hariho orume. reb: EKIME fum: Aku
 oraaheekye tokateeza rume.
orume2 [orúme] z. reb: AKAME fum: Orume ku rukura rwonka abaana
 baarwo.
orumuri [orumuri] z. Ekintu nk'ekibingo nari orukyenkye kiriho omuriro
 gurikwaka, eki omuntu akoresa nk'etaara kuhwezesa. Etaara zitakaizire
 aba kare bakaba bamurikisa orumuri. RT: orumuli. bg: [emuri].
orumweiso [ekimweiso] z. Omusyo ogu aba kare baabaire bakoresa kutegyesa
 eishokye. Omugurusi akabiika orumweiso rwe, ngu agume naayorekyeraho
 abaijukuru. bg: [emweiso].
orunana [orunana] z. Akahoro karaingwa, kagondami aha mutwe,
 nk'empingi; abantu bamwe bakaba bakakwata nk'enkoni. Yaareeba enjoka
 omu nju yaagitemesa orunana. koz: ekyakare. bg: [enana].
oruneene [orunééne] z. Akantu aku barikuruka batuukire nk'akakwanzi;
 nibakaiha omu nkyenzi nari omu mikyenkye, bakajwara aha mikono nari omu
 maraka.
oruniogane [oruníógane] z. Akamigano nainga akatsikano k'abantu baingi,
 karimu n'okugambira ahaiguru. Yaaba ari omu runiogane, yaanaga ekikapa
 kye.
orunjenje [orunjénje] z. Okugamba orikumootooka, n'ebi orikugamba
 bitarikuhurirwa gye. Ku arikugira ekiniga agamba orunjenje.
orunkanankana [orunkanunkanu] z. reb: ORWANKANANKANA km: orwankanankana.
orunkucence [orunkucence] z. Endwara erikukwata omuntu weena
 akasheesha oruhere, akahembererwa omuriro. Abaana be boona barwaire
 orunkucence.
orunkujangu [orunkujángu] z. Oruhere orurikusheesha ahamaisho g'omuntu
 yaaba naayenda kurwara nari yaagira embeho. Omwana wangye yaagira
 orunkujangu aha maisho.
orunkujengwa [orunkujéngwa] z. Endwara erikureeta oruhere aha mubiri
 gw'omuntu. Omukazi yaagira orunkujengwa aha mubiri.
orunogoorero [orunógoorero] z. Omwanya ogu barikubumbiramu. Eriizooba
 boona baaza omu runogoorero. bg: [enogoorero].
orunuuniira [orunuuniira] y. Emboga zikozirwe omu majuta g'ente,
 amaizi garikutagata, n'omwonyo byonka. Ei twataayaaya baatuha emboga
 z'orunuuniira.
orunwa [orunwa] z. Orugambo oru omuntu arikuzenzya omu bandi. Orunwa
 rwe rukamwangisa abantu. RT: orunwa.
orunyaanya [orunyáànya] z. Ekihingwa kiine ebijuma birikutukura byaheza
 kuhiisa, ebikoresibwa omu kusiika emboga. Emboga yaazisiika atatairemu
 nyaanya, tizaanura kurungi. RT: orunyaanya. bg: [enyaanya].
orunyaanyindo [orunyaanyíndo] y. reb: EKINYAANYINDO km: ekinyaanyindo.
orunyabaihura [orunyabaihura] z. Akakooko karikutukura k'amaguru maingi,
 kaine obushegu kaakuruma; nikakira kureebeka nyekiro omunju. Yaarumwa
 orunyabaihura, yaafuruuta. bg: [enyabaihura].
orunyabazimu [orunyabazimu] z. reb: AKASHEEGYEEGYE km: oruzimu. bg:
 [enyabazimu].
orunyaigana [orunyaigana] z. Akakooko karikutukura, karikukuruza
 ahansi, kaine amaguru maingi munongo. Ku yaaba naatema ebitumbaara,
 yaashanga orunyaigana omu mbooreera. bg: [enyaigana].
orunyamatono [orunyamatóno] z. Enyamaishwa y'omu kishaka eine amabara
 maingi. Abahiigi baita orunyamatone. bg: [enyamatono].
orunyamburara [orunyambúrara] z. Akajoka kakye k'eibara rya kitaka
 akarikukira kushangwa omu mburara. Yaarumwa orunyamburara. bg:
 [enyamburara].
orunyankokoore [orunyankokóóre] z. Ekinyaatsi kirikunuriira munonga eki
 ente zirikukunda kurya. Ente zaayanjama orunyankokoore, tizirikwenda
 ngu zirurugyeho. bg: [enyankokoore].
orunyegye1 [orunyégye] z. Kimwe aha bikoreso by'omufumu, eki azunguza
 hamwe n'oburengo, kuhuzya abu agiire kukuurira ebyago. Rukozirwe omu
 kati k'obutaagi buna, butungirweho enjebajebe, zirimu obunyagashani
 nari amashaza. Omufumu yaakwata owaaturogire yaamuta omu runyegye ngu
 atugambire eki arikutuziza. bg: [enyegye].

orunyegye2 [orunyegye] z. Ekizino by'Abanyoro. Aha mpaka z'okweshongora,
 abaana bakazina orunyegye, abantu boona baashemererwa. RT: orunyege.
orunyero [orunyero] z. Ekizino ekyabaire kizinwa emandwa aha mikoro
 y'okubandwa. koz: n'ekya kare.
orunyiriri [orunyiriri] z. Omushororongo gw'abantu nari ebindi bintu bingi
 bikurataine. Bakateera orunyiriri, barikuza kukwata omwonyo. bg:
 [enyiriri].
orunyoga [orunyóga] z. Amashaza agatakagumize. Ob'owa Zikanga baraariire
 orunyoga rw'amashaza.
orunyonyi [orunyonyi] z. Enda yaaba ekiri nto. Omukazi arugirwemu enda
 kwonka ebaire ekiri orunyonyi.
orunyubuzi [orunyubuzi] z. Omuriro ogu omukazi oine enda agira, ogubaasa
 n'okureetera enda egyo kurugamu.
orunywero [orunywêro] z. Akanyungu kakye akateebwamu obushera nari amaizi
 g'okunywa. Omu runywero tiharimu maizi. koz: ekya kare. RT: orunywero.
 gyer: ENGYEMEKO. bg: [enywero].

orupande [orupánde] z. Omwenda musya gw'empare nari ekooti ogurikuba
 gutakabaziirwe. Aguzire orupande baamubaziiriramu empare ndaingwa. RT:
 orupande. bg: [empande].
orupanka [orupanka] z. Ekyoma ky'egaari n'ebindi biiruka, eki omupiira
 guriho; kyezigoire, kandi kishokirwemu n'empagi. Orupanka rwangye
 ruhirimbukiire rwagati, ti nyine sente z'okugura orundi. bg: [empanka].
orupapura [orupapura] z. RT: orupapura. kom: [< Orungyereza<Orunyamisiri.
 papyrus]. bg: [empapura]. 1) Ekintu ekirikukorwa kyorobi kiri
 eky'okuhandiikaho. Ebaruha y'okushaba omurimo agihandiikire aha
 rupapura rumwe rwonka. 2) Amahurire gahandikiirwe, agarikufa omu nsi.
 Eihanga rikingireho orupapura rw'amakuru ahabw'okuteekateeka ngu
 nirushagika abaheekyera.
orupapura rw'amakuru [orupapura rw'ámakuru] z. Ebihandiiko bitaire omu
 kyapa, orurikugamba aha bintu ebirikubaho, nk'ebirango nari
 eby'obushuubuzi. Orumuri n'orupapura rw'amakuru. bg: [empapura
 z'amakuru].
orura [orura] z. reb: AMARA RT: orura. bg: [amara].
orurabyo [orurábyo] z. Obumuri bw'erangi zitari zimwe na zimwe obukira
 kutaayayirwa enjoki; obuza aha kimera kitakataireho ebijuma.
 Yaaragarisa orurabyo rw'ebihimba byangye.
orureebo [orureebo] z. Ekiina ky'okunyuukiramu, ekyariire endeere
 n'ebigogo. Eshande ye yoona akaginyuukira omu rureebo. reb: EINYUUKIRO
 bg: [endeebo].
orureere [orureere] z. Eibabi ry'omutumba. Enjura yaaba neegwa
 yaayetwekyerera orureere. fum: Abarungi n'endeere tizihwa mu rutookye.
 bg: [endeere].
orurembe [orurêmbe] z. bg: [endembe]. 1) Omwongo nari akasisi karaingwa
 kataine mabondo, maraka nari omutwe, koona karikwingana. Yaashoroma
 emyongo yaareeteramu n'orurembe. 2) Akasisi aku aba kare baabaire
 batamu omwonyo. Omwana yaashuka omusheenyi omu rurembe rw'omwonyo.
orurembo [orurêmbo] z. bg: [endembo]. 1) Omwanya gurikushangwaho ekitebe
 kikuru ky'obutegyeki bw'ekyanga nari ahu Omugabe yaabaire atuura. Amate
 maingi agari omu ihanga nigatundwa omu rurembo. Eminyeeto y'eriigyenda
 neekunda kutuura omu rurembo. 2) Omwanya gwine amaju, amaduuka maingi
 n'ebindi byombeko nainga ogutwirwemu abantu baingi munonga, barikukora
 ebintu bitari bimwe, okukira munonga ebirikureeta entaasya. Bombekire
 orurembo rw'owaabo omu mwanya murungi. Kampala n'orurembo ruhango. Abe
 boona batuura omu rurembo. 3) Omwanya guriho obuju bwingi burikwetwa
 endaaro, n'amaka agandi maingi ahu omufumu aragurira abantu kandi
 akaterekyereraho emizimu ye y'ekicwezi.
orurengamyambi [oruréngamyambi] z. Embeba eine emisitaari aha mugongo;
 neeguruka kandi neiruka munonga. Enjangu yaakwata embeba
 y'orurengamyambi. bg: [endengamyambi].
orurera [orurera] z. Ekicweka ekiri nk'orura aha nda y'omwana, yaaba
 akiri omunda nari yaaheza ati kuzaarwa. Nimwo omwana atungira
 eby'okurya yaaba akiri omunda ya nyina. Muze kweta Kamazooba aije
 asharire orurera rw'omwana. RT: orulera. bg: [endera].
oruriba [oruríba] z. Omutego ogu barikutegyesa eibaare rihango
 n'orutambatsyoko kukwata enyamaishwa. Enuuma ekateerwa oruriba,
 yaafeeraho. km: oburiba. bg: [endiba]. [ebik: Oruriba nirutegwa omu
 kirari eky'enyamaishwa zirikukira kurabamu.Enyamaishwa ku erikuribata
 aha rutambatsyoko, eibaare rigiteera efa nari ekwatirwaho.]
orurimi [orurími] z. RT: orulimi. bg: [endimi]. 1) Ekicweka ky'omubiri
 ekiri omu kanwa ekirikukoresibwa omu kurya n'okugamba. Orurimi rw'ente
 runura. 2) Engamba y'abantu b'ebicweka bitari bimwe by'ensi. Orurimi
 rwabo n'Orungyereza.
 karimi-karungi Omuntu orikugamba gye, kandi aine emicwe mirungi.
 Bakamuyamba ahabw'okuba karimi-karungi.
 karimi-kamwe Omuntu orikwekorera ebye ataine kihwera. Abeeye boona ku
 baafiire yaasigara ari karimi kamwe.
 karimi-keera
oruringiiso [oruríngiiso] z. Akooma aku barikwotsya omu mahega reero
 bakakaiguza ekishekye ky'enyungu y'okureetsa. Mpa orwo ruringiiso,
 enyungu yangye yeigara. reb: ORWIGUZO bg: [endingiiso].
orurobo [orurobo] z. reb: EIROBO bg: [endobo].
oruromba [orurómba] z. Omuringo gw'okutega enshunju omu ishokye zikakora
 omwezigooro. Yaatega oruromba. bg: [endomba].
oruryamahuri [oruryámahuri] z. Enjoka ndaingwa erikwiragura, erikurya
 amahuri g'enkoko. Baashanga oruryamahuri omu kyari, baarwita. bg:
 [endyamahuri].
oruryamareere [oruryamareere] z. reb: ENDYA-MAREERE bg: [endyamareere].
orusa [orusa] z. Omuhanda gutengwirwe amaizi garikutsirimuka kuruga
 ahantu hatunguukire, garikushuuma eifo. Omusinzi ahirimire omu rusa,
 bamwihamu atakicwera ngu garagare. bg: [ensa].
orusaniya [orusaníya] z. Esohaani mpango egarami, ei barikwihuriraho
 eby'okurya bingi. Aine orusaniya ruhango. RT: orusaniya. bg:
 [ensaniya].
oruseenene [oruséénene] z. Akakooko karikuguruka n'amapapa, kaine omutwe
 gushongoize, karikuriibwa abantu; kakira kureebwa omu bunaku bwa
 Musenene. Baaza kuteera enseenene. RT: oruseenene. bg: [enseenene].
 Amaziina g'enseenene
 - Akagyenda-kahiire
 - Akoomire
 - Eikuura
 - Kijubwe
 - Mbogo
 - Omubiizi
 - Omuheetsi

orusenene [orusénene] z. reb: ORUSEENENE koz: NK. bg: [ensenene].
orushaahurizo [orushaahurizo] z. reb: ORUHABYO bg: [enshaahurizo].
orushabago [orushábago] z. Ebakuri y'eibumba ei barikuriiramu emboga.
 Yaabateera emboga omu rushabago. bg: [enshabago].
orushabazyo [orushábazyo] z. reb: ORUSHARABAGO
orushamushamu1 [orushamushamu] y. Akanuzi akarikuba kari omu maarwa nari
 obushera. Amaarwa twaganywa kwonka tigarimu rushamushamu.
orushamushamu2 [orushamushamu] z. Ebintu bikye okukira munonga
 eby'okurya. Eby'okurya byaba bikye, twarya orushamushamu.
orushandaigo1 [orushándaigo] z. Omukugiro gw'omukyeeka. Orushandaigo
 nibwo baarutaho tirwine mabara garikushushana n'ag'omukyeeka.. RT:
 orusandaigo. bg: [enshandaigo].
orushandaigo2 [orushándaigo] z. Emitego ei barikukoresa omu kutega
 ebinyonyi nk'enkyakaare nari entiitiri. Enkanga yaakwatwa orushandaigo.
 bg: [enshandaigo].
orushanduzo [orushanduzo] z. Ekyara ky'enshaaki, ekirikumera bwanyima,
 kikaza aharuguru y'ebindi. km: eshando.
orushangye [orushángye] z. Amaarwa aganyuubwa akeebazyo kaakiika. Twaza
 kunywa orushangye.
orushansha1 [orushansha] z. Endwara erikukwata ekishansha ky'omuntu
 kikakuubuka, akaguma naahurira obuhuruzi bwingi. Enjara ku yaamwita
 yaariibwa orushansha. km: ekishansha.
orushansha2 [orushansha] z. reb: EKISHANSHA 1
orusharabago [orushárabago] z. reb: ORUKANGA 2) bg: [ensharabago].
orushare [orusháre] z. Ekicweka ky'ekisisi kishazirwe gye, eki bakoresa
 kutaha eshande n'amaizi; nari kunyweisa obushera, omuramba, n'ebindi.
 Yaamuha orushare rw'obushera yaarunywa, yaarumara. bg: [enshare].
orusharizo [orusharizo] z. reb: ORUHABYO RT: orusalizo. bg: [ensharizo].
orushashara [orushashara] z. Ekishushu ky'ekifunjo nari ky'orugagara,
 eki obumwe bakoresa omu kuruka ebiibo. Ekitemere kye kirukirwe omu
 rushashara. bg: [enshashara].
orushebashebe [orushebashebe] z. Akati kakye, karikurandira aha bindi
 biti, kaine amahwa. Ku okarabaho wakakoozaho kakukwatira aha bijwaro.
 Entaama eine orushebashebe aha byoya.
orusheenyi [orushéènyi] z. Eitaka riine obubaare bwingi. Akahinga
 ebinyoobwa omu rusheenyi, byafa.
orusheeshe [orushééshe] z. Ensi y'oruhita etereire, ahu orikubaasa
 kuranzya hare otaine ekikukingiire. Emotoka yaabo ku ehikire omu
 rusheeshe, yairuka munonga.
orusheregyenyi [orusheregyenyi] z. Obubaare bukye munonga bujwangize
 n'eitaka, ririkutukura. Baaza kuzaanira omu rusheregyenyi.
orushiisha [orushíìsha] z. Ekirabyo ky'oburo, omugusha, n'ebindi nk'ebyo,
 ekirikuba kirimu enjuma ezi barikurya. Yaagyenda naashara ebishiisha
 bihango byonka. reb: EKISHIISHA bg: [enshiisha].
orushoigo [orushóìgo] z. Ekikooko kiine otuguru twingi, ekirikureebeka
 munonga enjura yaaheza kugwa. Orushoigo hamwe n'orunyaigana n'obukooko
 burikushushana. bg: [enshoigo].
orushozi [orushózi] z. Omwanya gutungaraire. Abariisa baatwara ente omu
 rushozi. bg: [enshozi].
orushura eibiba1 [orushura eibíba] z. Enjura erikugwa baaba
 nibatebeekanisa kutandika kubiba embibo. Omwaka ogu, orushura-eibiba
 rugwire munonga.
orushura eibiba2 [orushura eibíba] z. Orunyonyi ruhango munonga
 orurikukira kureebeka omu mwebazyo, namunonga omu bunaku bw'eishekyera.
 bg: [enshura eibiba].
orushuri [orushuri] z. Ekiti kirikuranda kiine amahwa hamwe n'engingo,
 eki barikurukisa entaara, ebiteebo, entebe, ebihumi, n'ebindi. Yaaza
 kutiganda enshuri, tiyaagaruka. bg: [enshuri].
orushusho [orushusho] z. Ekihika ky'okwenda kureeba munywani nari
 omunyabuzaare waawe, ou otahererukire. Yaaba amwiniire orushusho,
 yaashanga atarimu.
orushushu [orushúshu] z. Akahu k'omukoba mukye akashwekire enyaman
 y'omubiri. Ebiro ebi tinkyesiiga, orushushu runyemereire. RT: orususu.
 bg: [enshushu].
orushuuru [orushúúru] z. Ekicweka ky'ahaiguru, ekirikushakaara enju,
 ebitara, n'ebindi. Orushuuru rw'ekitara, nirutura. gyer: EKISASI. bg:
 [enshuuru].
orushwa [orúshwa] z. reb: ENSHWA km: enshwa. bg: [enshwa].
orushwiga1 [orushwiga] z. Endwara erikukwata abaana, bakairukana amazi ga
 kinyaatsi. Arwaire orushwiga, yaasiiba naarira.
orushwiga2 [orushwiga] z. Ekiti ky'amababi mahango n'obujuma bw'erangi ya
 kakobe bwaba buhiire, bagira ngu nikitamba endwara y'orushwiga.
 Bamujumburiire orushwiga yaakira. bg: [enshwiga].
orushwigo1 [orushwigo] z. Enyamaishwa nkye eri omu ruganda rw'enjangu;
 neekira kurya embuzi n'obutavu bw'ente. Orushwigo rumazire embuzi
 zaitu. bg: [enshwiga].
orushwigo2 [orushwigo] z. Enjoka nkye ndaingwa, y'omubiri gwa kinyaatsi.
 Orushwigo rwayezinga aha kiti, rwamuteera okuguru. bg: [enshwigo].
orusigura1 [orusigura] z. Akarimi karungi aku omuntu akoresa ngu
 ayekundise ondiijo, kwenda ngu abone kuba munywani we. Eki kikira kuba
 omu minyeeto.
orusigura2 [orusigura] z. Kyona eki bakoresa omu kusigura omwishiki
 namunonga yaaba ayangire omushaija; niryo eirogo. Bakamuha orusigura,
 yaarugayo ataragaine.
orusiika [orusíìka] z. Ekishengye eki omugore arikuba ayaramimu. Omugore
 akiri omu rusiika, takaarukire. reb: EKISIIKA RT: ekisiika. km:
 ekisiika.
orusikaasikye [orusikaasikye] z. Omuringo gw'okwekundisiriza omuntu,
 mukaba bamwe. Abantu tibenda rusikaasikye, rubatama.
orusimba [orusîmba] z. Oburwaire oburikuzimbya omuntu enda. Akarwara
 orusimba, weena enda neemwingana engoma.
orusina [orusina] z. Entsintsi y'omutumba nari ekikoijo. Yaabagarira
 orusina rw'omutumba. reb: ENKORO koz: KI. bg: [ensina].
orusindiizo [orusíndiizo] z. 1) Omubazi ogurikuheebwa ente, kukunda
 omwana gutari gwayo. Ente bagihaire orusindiizo. 2) Ekyoma eki
 barikwotsya, kwokyesa entaama yaaba erwaire rwakitwe. Entaama ebaire
 erwaire rwakitwe, baagyokyesa orusindiizo yaakira.
orusinga [orusinga] z. reb: EISINGA km: eisinga.
orusingasinga [orusingasinga] z. Enyama y'ekinyonyi nk'enkoko,
 ey'amaraka. Tata akaba akunda orusingasinga. RT: orusingosingo. km:
 orusingasingye. bg: [ensingasinga].
orusingasingye [orusingasingye] z. reb: ORUSINGASINGA km: orusingasinga.
 bg: [ensingasingye].
orutaanansi [orutáánansi] z. bg: [entaanansi]. 1) Ekinyamahano.
 Yaashanga orutaanansi aha kiteeteeyi kye, yaayekunkubita. 2) Omuntu
 mukye muraingwa munonga orikushusha nk'orikwenda kuhirima yaaba
 naagyenda. Aine amaguru nk'ag'orutaanansi. 3) Encwamutwe eyaatandika
 kugyenda, etakahamize maguru n'emikono.
orutaatika [orutáàtika] z. Orwabya orubaizirwe omu kiti. Akatuteera
 eby'okurya omu rutaatika. bg: [entaatika].
orutaayaayo [orutááyaayo] z. Oruzinduko rw'okutaayaayira ahantu ahu
 otarikukira kuza, kumara omwanya muraingwa, oine ebi orikukora. Nangwa
 okwo, ninza kuhagirira orutaayaayo. bg: [entaayaayo].
orutacwa [orutácwa] p. Okugamba otarikuheza. Ogwo mushaija naagamba
 orutacwa, abantu bakira kumutsigaho atakaherize kugamba.
orutagara [orutagara] z. Ekiti ekikozirwe nk'engango ky'amataagi ashatu,
 eki barikutebeekanisiza enkoko kuteereramu amahuri. Enkoko yaayata
 amahuri g'omu rutagara goona. bg: [entagara].

orutambasyoko [orutámbasyoko] z. Akantu akari omu mutego akabarashuka
 kukwata ekintu eki bategire, kyaheza kukaribataho. Yaija
 n'orutambasyoko. bg: [entambasyoko].
orutambi [orutambi] z. Akenda aku barikuta omu taara nari etadooba,
 kakaganyuunyuuta amajuta nari omuzigo, bakakahembaho omuriro kwenda
 kuhwezesa. Orutambi rwahwerera, etaara yaaraara. RT: orutambi. bg:
 [entambi].
orutami [orutami] z. reb: OBUTAMI RT: orutami. bg: [obutami].
orutanana [orutanana] z. reb: ENTANANA km: entanana.
orutanda [orutânda] z. Ekintu kyombekirwe nk'akatandaaro kwonka kyo
 kihango kiraingwa. Bakira kukyombekyera enkoko kuraaraho kiine emyaanya
 mihango ahagati y'ebiti, bikyombekire, kwenda ngu enkoko zaania, amazi
 gaazo gagwe ahansi. Enkoko zangire kuza aha rutanda. bg: [entanda].
orutandaaro [orutandaaro] z. Ekintu kiri nk'akatandaaro eki
 barikwombekyera ebimera ngu birandireho. Obutunda babwombekiire
 orutandaaro rugumire. bg: [entandaaro].
orutanganana [orutanganána] y. Omuringo gw'omuntu kugyenda akaruha,
 baitu akeehangaana akagumizamu akahika ei arikuza. Omuhiigi akahika omu
 ka yaabaire orutanganana.
orutangura [orutángura] z. Akakooko k'amaguru munaana karikukunda emyanya
 erimu omwirima nk'omu nshonda; nikakunda kurya obukooko bukye
 nk'eshonera; kombeka orububi. Enju egi n'ey'okuboneza, enshonda zoona
 ziijwire entangura. bg: [entangura].
orutara [orutára] z. Ebiti ebi barikwombeka ahaiguru y'amahega,
 bakataho ebintu ngu byomereho nari bitajunda, namunonga omu bwire
 bw'enjura. Omu biro bya kare, eminekye bakaba bagihunika aha rutara.
 RT: orutara. gyer: OBUGAMBA. bg: [entara].
orutaragwe [orutáragwe] z. Engwe ekuzire, y'enshaariizi kwonka etakibaasa
 kwehiigira. Abantu nibatiina kusibika embuzi zaabo omu kishaka,
 ahabw'okutiina orutaragwe kuziriirayo. bg: [entaragwe].
orutaratumbwe [orutaratúmbwe] z. Ekinyaatsi kiraingwa kirikushisha,
 ky'empimbi eine engingo; nikikira kuriibwa ebitungwa. Yaiha enseenene
 omu rutaratumbwe. bg: [entaratumbwe].
orutare [orutare] z. reb: ORUKIRI
orutatara [orutátara] z. Ekikwato ky'omu ka, kirukirwe omu nshuri,
 kigarami nk'orugari eki aba kare baabaire baanikaho ebintu nka muhogo.
 bg: [entatara].
oruteba [oruteba] z. Enyungu mpango ekozirwe nk'enyungu egoya, egarami
 eminwa, y'okuteekamu eby'okurya by'abantu baingi. Emboga oziihe omu
 ruteba, omugaburire. bg: [enteba].
oruteerane [orutéérane] z. Abantu baingi abeeteeraniire hamwe kuhurikiza
 omugambi nari kuhanuura aha nshonga ezitari zimwe. Baaza omu ruteerane.
 gyer: ORUKIIKO. km: oruteerano. bg: [enteerane].
oruteero [orutéèro] z. Emikurire mibi nari mirungi ei ekintu nari omuntu
 akuziremu. ogu omuntu arikukuramu, kurugiirira aha myaka. Aine oruteero
 rubi. gyer: EKYEMERERO 2.
oruteete [oruteete] z. Ekintu kirikwenda kushusha n'ekitukuru, eki
 baruka kigarami kwonka kyo kiine ebihuru bihango; nibakikoresa omu
 mirimo nk'okushaaruura emyaka. Yaaba naaguriza eby'enyanja omu ruteete.
 Omu Bakiga, oruteete barukoresa kushaaruura omugusha. bg: [enteete].

orutenga [orutenga] z. Omwanya gurikufootooka gurimu amaizi. Nigukira
 kuba guri haihi n'orusharara nari eiteme. Akahinga kabegi omu rutenga.
 bg: [entenga].
orutetema [orutetéma] z. Okutetema munonga ahabw'oburwaire nari bukuru.
 Naakwatwa orutetema. bg: [entetema].
orutetere [orutetére] z. bg: [entetere]. 1) Ensigo erikuruga omu kyozi,
 ekihaaza, ekyangu, n'ebindi. Entetere zikarangire zinuzire. 2) Ekimera
 kirikuranda, eki barikurya ebishuusha, obutuutu, kandi nikiteeraho
 n'ebihaaza ebi barikurya. Orutetere rwezire ebyozi birungi.
orutezo [orutezo] z. reb: AKATENZYO
orutezyo [orutezyo] z. Omuringo gw'okukirira hakye kw'ekintu ekyaba kiri
 haihi kugwa omu kabi. Twaba twafiire, twakirira aha rutezyo. bg:
 [entezyo].
oruti [oruti] z. Ekikondo kirikukwatirira ebindi biti nari ebindi
 bintu kwenda ngu bitahirima. Oruti rw'orwigi ni ruhango. bg: [enti].
orutiba [orutiba] z. Ekintu ekikozirwe omu mbaaho nari ebyoma, eki
 babumbisa amatafaari. Orutiba rwawe nirubumba obutafaari bukye. koz:
 KI. RT: akatiba. bg: [entiba].
orutimbe [orutimbe] z. Omwenda ogu barikuhanika omu nju ngu ebiri enyima
 yaagwo bitareebeka. Naasiiba omu rutimbe ayesherekire. Ekishengye kyawe
 nikyetenga orutimbe rusya. bg: [entimbe].
orutindo [orutíndo] z. Ekintu kyombekirwe aha mutwe gw'amaizi nk'aha
 mugyera, kwambukiraho. Baahika aha rutindo rwahendeka. RT: orutindo.
 bg: [entindo].
orutonga [orutonga] z. reb: ENTONGA bg: [entonga].
orutookye [orutookye] z. Omusiri gw'emitumba. Yaaza omu rutookye kutema
 ebitookye by'obugyenyi. bg: [entookye].
orutookye rwa kanyaamunyu [orutookye rwa kanyaamúnyu] z. Otumera tukye,
 turikushusha orufunjo, turikukira kwemeza omu bindi binyaatsi
 ebibyairwe omu kibuga; twine oturabyo turikwera. Abaana baaba
 nibazaanisa orutookye rwa kanyaamunyu. bg: [entookye za kanyaamunyu].
orutoonyerera [orutoonyeréra] z. Enjura nkye y'obutondo bukye erikumara
 obunaku buraingwa neegwa. Haagwa orutoonyerera omu ihangwe. gyer:
 ORUJURAJURA; ORUTOONYA. km: oruhuunyirira.
orutoori [orutoori] z. Orutugu. koz: NK. bg: [entoori].
orutorobo [orutórobo] z. reb: ENTOROBO km: entorobo. bg: [entorobo].
orutugu [orutugu] z. Akakyere k'amaguru maraingwa n'omubiri
 gurikuterera; nikaguruka kandi nikatuura haihi n'amaizi nari n'emyaanya
 ejubire. Orutugu rwamukanga yairuka. koz: KI. gyer: ORUTOORI. bg:
 [entugu].
orutumbwe [orutumbwe] z. Ekinyaatsi kiraingwa kiine engingo n'ekirabyo
 kiraingwa. Nikikira kushangwa ahantu h'entara. Orusenene rwateekama aha
 rutumbwe. km: oruteratumbwe. bg: [entumbwe].
orutunda [orutunda] z. Ekimera ekiri omu ruganda rw'ebikamba,
 ekirikubyarwa kandi obumwe kirikukurira omu ishwa, nikiteeraho ebijuma
 byekuringiriire ebirikuhiisa bikagira erangi ya kakobe nainga kinekye.
 Ebijuma ebi nibinyuukwamu eshande erikwetwa obutunda.
orutundu [orutundu] z. Enda y'omukazi ey'omwana. Omukazi waawe orutundu
 oru yaabaire aine akaruzaaramu mwana ki? bg: [entundu].
orutunguru [orutunguru] z. reb: AKATUNGURU koz: NK.
orutuuha [orutúúha] z. Enkyeka nkye y'amaraka maraingwa. Baamuha
 orutuuha rwijwire obushera, yaabunywa mporampora yaabuhezamu. gyer:
 ORUGUNDA. bg: [entuuha].

oruviiri [oruviiri] z. Amaani agarikureetera ebyoma nk'egaari nari
 eshaaha kugyenda nainga kweyongyera omumaisho. Egaari efiire oruviiri.
 RT: oruviiri. bg: [enviiri].
oruvuri [oruvúri] z. Akantu kari nk'eihwa eriri aha kabunu k'obukooko
 nk'enjoki, enwa nari ekijunjuure, eri kakoresa kutonera. Enjoki
 yaamutonera, oruvuri rwamutsigaramu. RT: omubuli. km: orubuuri. bg:
 [envuri].
oruyabatikano [oruyabatikano] y. Entwaza y'omuntu kugyenda
 naayehitsyahitsya buri omwe, n'abatamwetaireho. Egyo ka, bagira
 oruyabatikano.
oruyenje [oruyenje] z. reb: OMUYENJE bg: [enyenje].
oruyombo [oruyómbo] z. Ebigambo bingi eby'abantu barikugamba n'amaraka
 gari ahaiguru omurundi gumwe. Ku yaahuriire oruyombo rw'amaani owa
 mutaahi we, yaazayo yaashanga baakwata omushuma. bg: [enyombo].
oruyongoyongo [oruyongoyongo] z. Enyonyi mpango y'ebitsya n'amaguru
 maraingwa, n'omunwa gushongoize; eine eibara rya kihuura, neekira kurya
 enjoka n'embeba. Oruyongoyongo rwakwata enjoka rwagimirakwo. km:
 ekiyongoyongo. fum: Oburya kubi, bukatwara oruyongoyongo rwonka. bg:
 [enyongoyongo].
oruyonza [oruyónza] z. Akajuma k'omuyonza. RT: oruyonza. gyer: OMUYONZA.
 bg: [enyonza].
oruyuuya [oruyúúya] z. Empingi y'ekyogi ky'amaino makye, maingi.
 Oruyuuya bakira kurusharisa omuteete gw'ekyarire ky'enyana omu batungi
 b'ente. bg: [enyuuya].
oruzaaro [oruzáàro] z. RT: oruzaaro. bg: [enzaaro]. 1) Amaani g'omu
 mubiri ag'okutwara enda. Akabura oruzaaro. 2) Abaana abu omuntu azaire.
 Yaija na ruzaaro ye yoona.
oruzambiira [oruzambííra] y. Omuringo ogu ebintu birikuba birimu byaba
 bitarikureebeka gye. Owaabo hatuura hari oruzambiira.
oruzengyerera [oruzengyerera] z. reb: AKAZENGYERERA koz: NK.
oruziga-nkande [oruziga-nkánde] z. Ebigambo bingi ebi omuntu agamba
 ebirikwehakanisa, okabura eki waihamu. Byona ebi angambiire, bibaire
 biri oruziga-nkande.
oruziizi1 [oruziizi] z. Obukooko bwingi, nk'enshohera, oburikugurukyera
 nari obwehumbatsi omu mwanya nari ekintu. Baitu aha ka haabaho
 oruziizi! bg: [enziizi].
oruziizi2 [oruzíìzi] z. Ekiziguka ekirikusigara amaizi, obushera, nari
 amaarwa, ahi gaaba gahikire, gaaheza kutuuba omu kintu. Nikireebeka
 obushera mwabunywa, enyungu ngigi yaagira oruziizi ruhango. bg:
 [enziizi].
oruzimu [oruzímu] z. reb: AKASHEEGYEEGYE km: orunyabazimu. bg:
 [enzimu].
oruzinduko [oruzinduko] z. Orugyendo rw'omuntu owaaza kureeba mugyenzi we
 nari munywani we haza akamutwarira n'emishenga, akamumarira ebiro.
 Baaza omu ruzinduko nibamarayo ebiro bishatu. RT: oruzinduko. bg:
 [enzinduko].
oruzingo [oruzíngo] z. Omuntu orikuzaarwa aine obumuga haza akaremwa
 kugyenda, bakaguma nibamukiriza kumwiha omu mwanya kumuta omu gundi
 nari akaguma naayekurura ahansi. Omwana we akaguma ari oruzingo. RT:
 oruzingo. bg: [enzingo].
oruziramire [oruzíramire] z. Enjoka mpango ndaingwa erikushangwa omu
 ihamba kandi erikumira ebintu nk'obunyamaishwa obundi n'omuntu. Eki
 erikwenda kurya neekyezingaho, ekiimata mpaka kifiire. Oruziramire
 orubaire rumazire embuzi aha kyaro, baruhiigire baarwita. RT:
 enziramira. bg: [enziramire].
orwabatabaazi [orwábatabaazi] z. Orukiiko rw'omugabe n'abantu abu
 arikutegyeka nabo. Abantu boona baikiriize kwejumba omu rwabatabaazi.
 bg: [ez'abatabaazi].
orwabya [orwábya] z. Ekikwato ekikozirwe omu ibumba eki bakoresa omu
 maka kuteekamu emboga nari eki barikuriiramu nk'esohaani. Enyabya ziine
 emiringo etari emwe kurugirira aha mugasho gwazo. Orwabya rwe
 rwayatika. gyer: ENYUNGU; EIRUNGIRO. bg: [enyabya].

orwaitu [orwaitu] s. reb: EKYAITU bg: [ezaitu].
orwajumba [orwajumba] z. Kashenda erikwimuka omu mahega baayatsyamu nari
 baashukamu amaizi. Eby'okurya bikabira amaizi gaabyo gaarenga
 gaayeshuka omu mahega gaimutsya orwajumba. bg: [orwajumba ].
orwakabiri [orwakábiri] z. Eizooba rya kabiri omu sande. Orwakabiri
 n'eizooba ry'akatare.
orwakana [orwakána] z. Eizooba rya kana omu sande. Orwakana ninza kwiza
 owaawe.
orwakashatu [orwakáshatu] z. Eizooba rya kashatu omu sande. Aha
 eizooba ry'Orwakashatu niryo bagyenda kwogyezaho ente zaabo.
orwakataano [orwakátaano] z. Eizooba rya kataano omu sande. Aha
 Rwakataano boona bakaza omu katare.
orwako [orwako] s. reb: EKYAKYO bg: [obwazo].
orwamba [orwâmba] z. Eshagama y'enyamaishwa, eyekwatsire. Bakamuteera
 orwamba rwaziririza. RT: orwamba. gyer: OMUSHAYO.
orwamira [orwámira] z. Ekiti ekirikukira kumera omu mahamba,
 ekirikuhanguha, ekirikwenda kushusha omushebeya kandi kiine amataagi
 maingi. Abafumu n'abaigi b'enjura bakira kwejunisa orwamira omu
 migyenzo yaabo.
orwamo [orwâmo] z. Omubazi ogu bagira ngu abaamuzi b'enjura bakoresa
 kuzibira enjura kugwa.
orwamukaaga [orwamukáàga] z. Eizooba rya mukaaga omu sande. Abaana
 bakasiiba omu ka aha Rwamukaaga.
orwandansi [orwandansi] z. Omushana gurikujwa gukamara obunaku buraingwa
 munonga gukaita eby'okurya eitaka rikoomankana kandi rikashatuka.
 Hajwire orwandansi rw'omushana, ensi yoona yaayoma.
orwanga [orwánga] z. Kashenda etobire omu maizi, ey'okumiisiira enyungu
 baaheza kuzootsya. Enyungu ze akaziteera orwanga ngu zitaatika zaamara
 kuhora.
orwangaara [orwangaara] z. Amaryo agu omuntu agira akeehanga aha kintu ngu
 naakikora, kikaheza kikamurema akakitsigaho naakireeba, akahwa amaani
 n'amaryo. Omurimo gundemire, naahwa orwangaara.
orwangoma [orwangoma] z. Oruhagara orurikubanza aha mutsitsa
 gw'ekitookye. Niruba nirukira ezindi omu buhango kandi nirukira
 kubandiza ezindi kutsya. Baashanga orwangoma rwatandikire kutsya.
orwangye [orwangye] s. reb: EKYANGYE bg: [ezangye].
orwanju1 [orwanju] z. 1) Emicwe mibi y'okwekoza ebitashoboorokire,
 okatama abu ori nabo, n'abu orikubikora. Nyihaho orwanju, otoore ei
 orikutoora. 2) Ebigambo ebitarikushoboorora kurungi eki barikugambaho.
 Naahikayo atyo anta omu rwanju rwe, na mbwenu tiinyine eki
 naayetegyerezamu. gyer: OMWANDA; EFATO.
orwanju2 [orwanju] z. Endwara erikureetera omuntu kusheesha oruhere aha
 mubiri narishi ahamaisho. Akwatsirwe orwanju ahamaisho. gyer: ORUKWA.
orwankanankana [orwankanánkana] z. Ekicweka ky'ekikooko nk'ente nari
 embogo ekirikuzeereera ahansi y'amaraka. Tikirimu eigufa kandi
 nikiteera orume omu kishaka. Ente eine orwankanankana ruraingwa. km:
 orunkanankana.
orwano [orwano] z. 1) Ekicweka ky'omubiri gw'omuntu, ekiri rwagati
 y'eibega n'ebitsya. Enjoki yaamutonera orwano. 2) Omwanya oguri ahagati
 y'enkumu z'engaro nari haihi n'amaraka. Omwana aine obuhere omu rwano.
orwanyaanya [orwanyáánya] z. Entsya y'obwire, etuma omwanya gwa hare
 gutaahwezika nari gutaareebeka, namunonga omu biro by'omushana. Ensi
 yoona ekashwekwa orwanyaanya, omuntu akaba atarikubaasa kureeba
 hangahari. gyer: ORUHO.
orwanyima [orwanyíma] z. Amate g'ente agu orikukama bwanyima y'omuhondo.
 Yaanywa orwanyima.
orwanzikano [orwanzikano] z. Ekikorwa ky'okwehitsya omuntu
 okamubeihabeihisa ebintu birungi n'akarimi karungi orikwenda ngu
 omukorese ebitashemeire kuhikiiriza ebyetengo byawe.
orwari [orwâri] z. Enduura nari eiraka ry'ahaiguru namunonga waaba
 oshemereirwe, nooteera empaka, nainga waahikwaho akabi. Abaana ku
 baasinga omupiira, baateera orwari rw'okushemererwa. gyer: ORUYOMBO.
orwawe [orwawe] s. reb: EKYAWE bg: [ezaawe].
orwe [orwe] s. reb: EKYE bg: [eze].
orwebako [orwébako] z. Obwoba obu ohurira oine aha mutima
 oyeraarikiriire munonga, okahurira noosikuka omutima n'omubiri
 gurikukanguka. Omushuma yaagira ngu aine orwebako omunda.
orwereere [orwéreere] z. Orwika rurikunuuka, oruruga aha beereere.
 Naanuuka orwereere.
orweto [orwéto] z. Omubazi ogu bagira ngu omwojo ku arikuguha
 omwishiki, naamukunda kandi naamukora kyona eki arikwenda. Aba kare
 bakaba batsiguza empangare orweto.
orwetoororezo [orwetoororezo] z. Enshonga etaine buryo ei omuntu
 arikwihiriraho akakora kubi mugyenzi we. Akamujuma arikuronda
 orwetoororezo rw'okumwita.
orwezamaino [orwezamaino] z. Ekicoori kito ekitakagizire njuma
 zigumire. Ebicoori bye bikariibwa enkyende bikiri orwezamaino.
orwezo [orwêzo] z. Ekiriisa ky'omu itaka ekirikukuza kurungi
 ebihingwa. Bakahinga omugusha omu itaka ririmu orwezo, baashaaruura
 mwingi.
orwigaranda [orwigaranda] z. Akabubi akari nk'oruhu, akarikutaanisa
 ebicweka eby'ekifuba nk'omutima nari ebihaha, n'eby'enda nk'amara nari
 ekishansha.
orwigi [orwigi] z. RT: orwigi. bg: [enyigi]. 1) Ekintu kikozirwe omu
 mbaaho, ebyoma nari ebirahure, eki barikukingisa. Ayombekire akaju
 kakye yaakataho orwigi rumwe ruhango.

 2) Omwanya ogu barikusiga omu kisiika ky'enju kutaasyamu ekyererezi
 n'omwoya murungi. Orwigi rwangye ninyenda kururondera empata zigumire.
orwiguzo [orwiguzo] z. Akooma kakye nk'oruhagi rw'egaari,
 akarikwejunisibwa omu kwigura orushekye rw'enyungu y'okureesa.
 Shwenkuru yaacumika enyungu ye y'okureetsa, yaaronda orwiguzo rwabura.
 gyer: ORURINGIISO.
orwihura [orwihura] z. reb: OMWIHURA RT: orwihura. km: omwihura.
orwiko [orwiko] z. Ekiti kibaizire kurungi, ekirikukoresibwa omu
 kugoya nari kukaranga oburo. Yaaba naagoya oburo, orwiko rwahendeka.
 bg: [enyiko].
orwina [orwina] z. bg: [enyina]. 1) Ekiina kihango. Empunu ekagwa omu
 rwina yaaremwa kurugamu. 2) Ekiina eki barikutabikamu ebitookye
 by'embiire ngu bisye eminekye. Ebitookye by'omu rwina nibihiira omu
 biro bina.
orwingano [orwingano] z. Abantu abazairwe obunaku bumwe baine emyaka
 erikwingana. Ab'orwingano rwe ni baahi? N'abo.
orwiririzi [orwirírizi] z. Amagingo g'omu mwebazyo haaba hari hakye kuzaho
 omwirima. Omugyenyi akaija omu rwiririzi, ente niitaaha.
orwita-waabo [orwita-wáàbo] z. Amagingo ahu eizooba ririkuba
 nirirengarenga nari ryaheza kurenga riti. Yaija omu rwita-waabo.
orwizi [orwîzi] z. Eky'okunywa kyona ekifungwiremu amaizi maingi.
 Amate yaagatamu amaizi maingi gaaba orwizi. reb: OMUSHERASHERE;
 OMWEREERA
orwiziizi [orwizíízi] z. reb: ORWANYAANYA koz: KI.
orwokubanza [orwokubanza] z. Eizooba ry'okubanza omu sande. Bakaija
 aha rwokubanza.
orwoma [orwôma] z. 1) Oruhagi nari akandi kooma koona, aku
 barikukoresa omu kwotsya ebizimba n'ebindi. Akata orwoma omu mahega,
 rwaija nirutukurinkana nk'omuriro. 2) Enguuto y'egaari-y'omwika.
 Baashanga entare omu rwoma.
orwondo [orwóndo] z. reb: EKYONDO
orwongoto [orwongoto] z. Orwajumba nari eiju ry'omu mahega, rijwangize
 n'omuriro, ririkwotsya munonga. Orwongoto rwamweshuka aha kigyere,
 yaatsya.
orwonyo [orwónyo] y. 1) Omuringo ekintu kirikuba kirimu waaba nookirya
 nainga nookinywa kiri ahagati y'okununguna n'okunuriira. Baatunywaisa
 amaizi g'orwonyo. 2) Omuringo ogu itaka ririkuba rirmu, riinemu omwonyo
 nari omuriro, ekituma ritaayeza eby'okurya kurungi. Ebihimba babibyaire
 omu itaka ry'orwonyo.
orwoshe [orwôshe] z. Orwoya ruraingwa rw'aha muheru gw'omukira
 gw'enyamaishwa. Ente eine orwoshe rwa mutare.
orwotsyo [orwotsyo] z. bg: [enyotsyo]. 1) Omurundi gumwe ogu emisinga
 yaayokibwamu. Enyungu ze zaahikize orwotsyo. 2) Enkojo ezitsigara aha
 muntu baamara kumwotsya. Omukazi we aine enyotsyo ina aha busyo.
orwoya [orwóya] z. Omwika ogurikucumbuka omu kintu ekirikwotsya.
 Orwoya nirwo rwamwokize amaisho. RT: orwoya.
orwoyo [orwoyo] z. Omuringo ogu omureetsi w'etaabe arikuba arimu yaaba
 naayenda kureesa. Omureesi w'etaabe ku arikukwatwa orwoyo, tarikubaasa
 kurya atareesize.
osiibe gye [osííbe gye] kb. Ebigambo by'okusiibura ondiijo muntu,
 noomutengyera okusiiba kurungi. Yaatugira ngu tusiibe gye, atyo
 yaaburaho.
osiibire gye [osiibiré gye] kb. Ebigambo ebikoresibwa kuramutsya omuntu
 omu ihangwe nari omu mwebazyo. Mwana wangye osiibire gye?
otu [otu] s. reb: EKI bg: [eki].
oturo [otúro] z. Ekyo ekireetera omuntu yaayenda kubyama nari
 kugwejegyera. Nyowe oturo twanyita, kanze kubyama. koz: KI. RT: oturo.
 km: eituro.
otwabo [otwabo] s. reb: EKYABO
otwaitu [otwaitu] s. reb: EKYAITU
otwangye [otwangye] s. reb: EKYANGYE
otwanyu [otwanyu] s. reb: EKYANYU
otwawe [otwawe] s. reb: EKYAWE
otwe [otwe] s. reb: EKYE
otyo1 [otyo] p. Ekigambo ekikoresibwa kuhamya nari kusiima ekyakorwa.
 Ku yaamazire kumwiha eihwa yaagira ati, 'otyo yebare munonga'.
otyo2 [otyo] t. Ekigambo ekikoresibwa omu kutebya kworeka okutangaara
 nari ekihika ky'okwenda ngu kitebya agumizemu n'ebi arikutebya. Otyo,
 ngambira!
ou [ou] sh. Ekigambo ekirikukwatanisa ebibazo bibiri kwanjura
 ekirikwongyerwaho omu kushoboorora aha kirikugambwa, aha muntu otari
 omu mwanya oguriyo nigugambirwamu, kwonka obaire yaareebirwe nari
 yaagambirweho. Omushuma ou baakwata, niwe yaibire embuzi zaitu.
ou [ou] s. reb: EKI bg: [abu, aba].
ovakado [ovakádo] z. Ekijuma kirikwera aha muti muhango muraingwa,
 kiine entima mpango omunda; nikiriibwa kyaba kihiire. Ovakado n'ekijuma
 kirungi aha magara g'abantu. bg: [zaavakado].
owa Ishe-butaka [owa Ishé-butaka] kb. Ahansi. Ku bankirize amaani, banta
 owa ishe-butaka.
owaabo [owaabo] s. reb: EKYABO bg: [abaabo].
owaanyu [owaanyu] s. reb: EKYANYU bg: [abaanyu].
owaawe [owaawe] s. reb: EKYAWE bg: [abaawe].
owaitu [owaitu] s. reb: EKYAITU bg: [abaitu].
owangye [owangye] s. reb: EKYANGYE bg: [abangye].
owe [owe] s. reb: EKYAKYO bg: [abaabo].
ow'eigomborora [ow'éígomborora] z. Omuntu orikukurira egomborora omu
 by'obutegyeki. Ow'eigomborora bamuhaire enju n'emotoka. koz: KI. RT:
 ow'eigomborora. bg: [ab'eigomborora].
ow'eishaza [ow'éíshaza] z. Omuntu orikukurira eishaza. Ow'eishaza ogu
 nibwe bamureetsire. RT: ow'eishaza. bg: [ab'eishaza].
ow'ekitiinisa [ow'ekitiinisa] z. Omuntu mukuru omu by'obutegyeki nari
 omu nyikiriza. Omugabe Ntare akaba ari omuntu w'ekitiinisa. RT:
 ow'ekitiinisa. bg: [ab'ebikitiinisa].
ow'omuruka [ow'ómuruka] z. Omuntu orikukurira omuruka. Abantu boona
 bamanyisibwe ngu ow'omuruka naija kugyenda naaraba omu bantu,
 arikubamanyisa ebikwatiraine n'omushoro. RT: owomuruka. bg:
 [ab'omuruka].
oya [óya] t. Ekigambo ekirikukoresibwa kwanga nari okuhakanisa
 ekyabuuzibwa eki omuntu atarikumanya nainga eki atarikwenda. Oya!
 tindikuzayo. koz: KI.

 P - p

p [pá] z. Enyuguta ya ikumi na mukaaga omu nyuguta za arifu.
paa [paa] t. Ekigambo ekirikukoresibwa kumanyisa eiraka eririkuhurirwa
 omuntu baamuteera. Yaabanga oruhi omurundi gumwe ati, 'paa', yaahirima.
Paapa [paapa] z. Omuntu orikukurira ekereziya.
paasi [páási] z. Ekyoma ekiteebwamu omuriro gw'amakara nari
 amashanyarazi kikakoresibwa kugorora emyenda. Akaba naagorora empare,
 paasi yaamwotsya engaro. RT: paasi. bg: [paasi].
pakupaku [pakupaku] p. Omuringo ogu orikukoramu ekintu n'obwira. Yaarya
 pakupaku, yaagyenda.
pamba [pâmba] z. Ekihingwa ekirugamu ehuuzi ezi babaziiza emyenda
 hamwe n'ebindi bintu by'emiringo etari emwe. Bashaarwire pamba
 baagikoma omu ndiboota, baagitwara omu ikorero ry'emyenda. Yuganda
 neemanywa ahabw'okuhinga pamba. RT: pamba. bg: [pamba].
patana1 [patana] z. 1) Omurimo ogurikuheebwa omuntu kukora,
 nk'okwombeka enju y'omuntu atabazire mizizi. Akakwata patana
 y'okubagara orutookye. Ninkora patana owa mutungi. 2) Obunyiga.
patana2 [patana] p. kom: [< Orungyereza. pattern]. 1) Omuringo
 gw'empandiika gw'okugyenda nookwatanisa enyuguta emirundi mingi. Omu
 kibiina ky'okubanza n'ekyakabiri, bakira kuhandiika patana. 2) Obuntu
 burikukora nk'amapeesha oburikushangwa aha bijwaro. Esaati ye eriho
 patana.
pee [péé] t. Akagambo akamanyisa ngu hariho busha nainga ngu byona
 byahwaho. Pee! naarugiramu aho, tihaine eki naashangayo.
piida [píída] z. RT: piida. bg: [piida]. 1) Abakozi b'enguuto. Ishe
 akaba naakora nka piida. 2) Ekitongore ekirikukora ogw'okuboneza
 enguuto.
pikipiki [pikipiki] z. Ekiiruka ky'omuriro ekirikushushana n'egaari.
 Akanga kugyendera aha pikipiki ahabw'okutiina omuyaga. bg: [pikipiki].
po [po] t. Eiraka ririkurangira eririkushohora waahenda ekintu nk'ekiti
 kyomire kikabaruka, nari waateera ekintu omurundi gumwe. Eitaagi
 ry'ekiti ku ryagizire riti 'po', yaayeniha ahansi.
pokopoko [pokopoko] z. Okugamba gye aha kintu nari okushendashenda
 omuntu kwenda ngu abandi bamukunde nainga bamusiime. Akasiiba
 naamuteerera pokopoko, eizooba ryarenga. RT: pokopoko.
pwa [pwá] t. Eiraka eririkuhurirwa nka waateera engaro omurundi gumwe.

 R - r

r [rá] z. Enyuguta ya ikumi na mushanju omu nyuguta za arifu.
rarama [rarama] z. Emigoye y'okuruka emikyeeka; neemaatiira
 nk'ebihinzi waagishushuura. Emikyeeka ye akagirukisa rarama.
reero [rééro] sh. Ekigambo ekikoresibwa kushumika ebigambo bibiri
 birikukuratana. Akaija reero yaamureeba. gyer: KANDI.
reijareija1 [reijaréíja] z. Omurimo ogurikukorwa obu gureebekire kandi
 ogurikwihurirwaho empeera. Nyineyo akarimo kwonka n'aka reijareija. RT:
 leijaleija.
reijareija2 [reijaréíja] p. Okukora rimwe na rimwe. Ebiro ebi ninkora
 reijareija.
rimwe [rimwe] p. Ekigambo ekirikumanyisa omurundi gumwe. Nyowe okwo
 nzayo rimwe omu kwezi.
Rubambansi [rubambansi] z. Rimwe aha maziina agu baabaire beeta omugabe wa
 Nkore. Baaza owa Rubambansi, baamutwarira emitoijo.
rubanda-mayonza [rubanda-mayonza] z. reb: EMBANDA-MAYONZA
rubarura-ntojo1 [rubarura-ntojo] y. Omushana gurikwotsya munonga
 gw'eihangwe. Omushana ogurikwaka ebi biro ni rubarura-ntojo.
rubarura-ntojo2 [rubarura-ntojo] z. Ekikubyo ky'enkuba ahabw'okuba ku
 eteera, ebitima by'abantu byona bihahaara, habura owaagibeera emanzi.
 Enkuba eyaagamba yaaba eri rubarura-ntojo.
rubombo [rubombo] z. Ekikamba ekirikukira kumera aha bikungu
 kirikushusha ekibombo, ekirikuteera ebiriibwa birikushusha nk'ebya
 muhogo; kyahendwa nikiterera nk'etaija. Abamwe nibagira ngu rubombo
 neekora nk'omubazi gw'okutambira entaama amashuyo. bg: [embombo].
rubooto [rubóóto] y. Omusinzi nyakabara. Ishe akaba ari omusinzi
 rubooto.
Rubuga [rubúga] z. Munyaanya w'omugabe ou ayema nawe. Obu yaahungurira
 ishe, akaba ashutami na Rubuga.
rubura [rubura] y. Omuntu orikukora ebihagaro ebirengyesereize. Omwana
 akaba arengyesereize omu kukora ebihagaro, nyina yaamugira ati, 'irooko
 ogyende rubura 'we'. bg: [baarubura].
rubyamira-mazinga [rubyámira-mazinga] z. reb: EKICUNCU bg:
 [zaarubyamira-mazinga].
rucu-rwa-bugoro [rucu-rwa-bugoro] z. Omuntu orikwiba munonga nari
 otarikushutamira kintu atakigambire. Ogu mukazi ni rucu-rwa-bugoro. bg:
 [baarucu-rwa-bugoro].
rufu [rúfu] z. Ekintu ekitareebwa, eki bagira ngu nikyo kiita abantu. Rufu
 eyaamwitsire ekamwita kubi. RT: orufu. gyer: ENDEZYA-MUTIMA. fum: Aha
 rufu rw'ente tihabaho embwa y'enshema.
rugaaniira [rugaaniira] z. Ekikwato ky'enshonda ina ekikozirwe omu
 bukyenkye eki barikutamu enjuma z'obunyagashane nari amaranga;
 nikikoresibwa omu kweshongora. bg: [zaaruganiira].
rugabire [rugabíre] z. Enkaito z'emikarabanda ezikozirwe omu mipiira ya
 motoka nari empu, ziine obukoba ahaiguru. Akagura rugabire nyingi, ngu
 abariisa bagume nibariisizamu. RT: rugabire. bg: [zaarugabire].
rugambwa [rugámbwa] y. Omuntu orikumanywa munonga ahabw'ebikorwa bye
 ebirungi, ebibi, nari ebintu ebi aine. Aha kyaro twineho omushaija
 rugambwa, abantu boona nibamutiina. bg: [baarugambwa].
rugogoma [rugogóma] y. Ekintu kihango munonga ekirikukira ebindi. Omu
 rugamba bakaba baine embundu rugogoma. bg: [zaarugogoma].
rugondo [rugondo] y. Omutima mubi ogu abantu abandi batarikwemera.
 Omunyaitima rugondo amazire ente z'abandi. bg: [zaarugondo].
rugongo [rugôngo] z. Akakooko akarikukira aha mura omu buhango, kaine
 eibara ririkwenda kutukura; nikakira kuruma abantu; nikakunda kushangwa
 omu byeyariro by'abantu, ebiine oburofa. Rugongo yaamuruma, omubiri
 gwona gwafuruuta. gyer: ENKUKUNI.
rugosi* [rugosi*] y. Omuntu oine omutwe muhango oine eishaija, nari
 enyamaishwa erikukira kuteganisa ezindi. Omwana we omukuru hati abaire
 rugosi*. bg: [baarugosi*].
ruhaata [ruhááta] y. Enkyende ekuzire munonga etaine bwoya aha kibunu.
 Baita enkyende ruhaata. bg: [zaaruhaata].
Ruhanga [Ruhánga] z. Ou bagamba ngu niwe yaahangire eiguru n'ensi
 n'ebirimu byona. Ruhanga akatukunda munonga. RT: Ruhanga.
Ruhanga Wangye [Ruhánga Wangye] kb. Ekigambo ekikoresibwa omuntu yaaba
 naatangaara ahabw'ekintu eki arikutiina, kwenda ngu Ruhanga
 akaakimujuna. Ruhanga wangye! Eki n'enki?
ruhega [ruhéga] z. Ebinombe biteekyeraine, omu rubaju ahaiguru
 hatsigaireho akaryango k'okuhemberamu omuriro. Nibootsyamu ebitakuri,
 amoozi, emondi, n'ebindi. koz: KI.
ruhemba [ruhémba] z. Omuntu otarikwenda busingye, orikukunda kureeta
 akatabanguko. Omushaija ogwo aba ruhemba omu ka ye. bg: [baaruhemba].
ruhiguramaju [ruhíguramaju] y. Enjura nyingi munonga. Egi n'enjura? Ka
 ni ruhiguramaju!
 Ruhondeeza [Ruhondééza] z. Omuntu ou tushoma omu bitebyo, ou bagira ngu
 akabyama yaagwejegyera kumara emyaka 20. Eiziina rye kurimarayo aba
 Ruhondeeza Mwene Busaasi. "Ruhondeeza akaba ari mushaija ki? Ekya
 mugwejegyeize emyaka egyo yoona n'enki." (Yemima Ntungweriisho)
ruhugu [ruhugu] z. Omuntu orikuhugusa nari orikukunda kurya ahari buri
 kintu kyona. Omwana ogu waaba otamwegyeise emicwe naaza kuba ruhugu.
 bg: [baaruhugu].
ruhurumbya [ruhurúmbya] y. Omuntu otarikugamba mazima, orikufa kugamba eki
 yaabona ekirikureetera abandi kuremwa kwesiga ebigambo bye. Ogwo
 mushaija ni ruhurumbya, tihaine orikwesiga ebye. bg: [baaruhurumbya].
ruhuuzimu [ruhúùzimu] y. Erindi eiziina ry'eibara rya kihuura. Esaati ye
 eine eibara rya ruhuuzimu.
rujuga [rujúga] z. reb: EKIMIRONKO bg: [zaarujuga].
rukokora [rukokóra] y. Omuringo ogu ekintu kiba kirimu kyaba kitegami.
 Egi nkoni ni rukokora, ija onkwatse tugigorore.
rukomyo [rukomyo] z. Ekintu kinogoire omu ibumba nk'enyungu kwonka
 kishongoize aha mutwe kandi kiine emihanda (amaisho) eshatu, eki
 abakazi baabaire beejunisa kubiikamu eby'okwehweresa omu kwotera
 ebicweka byabo by'enshoni. bg: [zaarukomyo].
rukondo [rukondo] z. Akanyungu kakye aku barikuteekyeramu ebihimba ngu
 bisye gye kandi bihuumure gye. Rukondo ye baagyata. gyer: ENKONDO 2.
rukootooka [rukootooka] z. Omuntu otaine bwira. Ogu taine eki araakuhwere,
 ni rukootooka. bg: [baarukootooka].
rukumi [rukúmi] y. Omuhendo gw'ebintu oguhandiikwa n'eshuura 1,000.
 RT: rukumi.
rukundo [rukûndo] z. Omutima gw'okukunda ogu omuntu agirira ondiijo
 nari ekintu ekindi. Nyiniire muhara waawe rukundo mpango.
rukungu* [rukúngu] z. Ekicweka ky'obukazi eky'omubonano, ekirikushusha
 nk'ekihimba.
rukuura [rukuura] z. reb: KAJUNDE
runkunku [runkunku] y. Omushuma rurangaanwa otaine kubanganisibwaho. Ogu
 mushaija n'omushuma runkunku. reb: KARONKWA bg: [baarunkunku].
runuuka [runuuka] y. Omuntu w'omugara kandi omworo buzima. Ogwo muhara
 n'omworo runuuka. bg: [baarunuuka].
runwa [runwa] z. Emungu eine akakoba kagangaire nk'ak'ekijunjuure,
 eine omunwa muraingwa. gyer: EMUNGWE. bg: [zaarunwa].
rurangaanwa [rurangaanwa] y. Omuntu orikugambwaho nari orikumanywa
 munonga ahabw'ebikorwa bye. Ogwo mushaija n'omutungi rurangaanwa.
rurara [rúrara] z. Omusyo muhango ogu barikukoresa nk'omu kubaaga.
 Yaatwara rurara, kubaaga ente. bg: [zaarurara].
rurende [rurende] z. Omuntu w'omusinzi kandi omweremwa, orikukora
 naayekurura. Ogu muhara naija kuba rurende. bg: [baarurende].
ruri [ruri] s. reb: KIRI bg: [ziri].
rurondooka [rurondóòka] y. Omuntu w'omusinzi, orikukunda amaarwa munonga
 kandi otarikwenda kukora. Kaributi n'omusinzi rurondooka. bg:
 [baarurondooka].
rusaaninga [rusaaninga] y. reb: EKICUNCU
rusasi [rusási] z. Ekyoma kirikurahuka kuyaga, eki barikwotsya,
 bakakikoresa omu kuteerana ebyoma, baaba nibaheesha nari nibakanika.
 Rusasi yangye ehwireho, tinyine ky'okwokyesa. RT: eisasi. bg:
 [zaarusasi].
rushagama1 [rushágama] z. Oburwaire buri nk'obuhere oburikukwata omuntu
 ahagati y'enkumu z'ebigyere, hakacwanyagurika obumwe n'obumwe enkumu
 zikacwekaho. Egi ndwara ei arwaire ni rushagama buzima.
rushagama2 [rushágama] z. Omuntu nari enyamaishwa erikwita kandi etaine
 bwoba. Rwebaagira ni rushagama ku emara esande etariire nyama, erwara.
rushagama3 [rushagama] z. Omuringo gw'ekitunda; ekijuma kyakyo kiine
 amaizi gari nk'eshagama. Orariireho ebitunda bya rushagama?
rushanda [rushanda] z. Oruzigye orurikwenda kwingana n'ekiharara, rwine
 ekifuba kyanami (kitariho bwoya) ky'ekikogotso. bg: [enshanda].
rushanjuura-mumiro [rushanjuura-mumiro] z. Enogo y'oburo, mpango. Egi
 n'enogo rushunjura mumiro! bg: [zaarushanjuura-mumiro].
rushekye [rushékye] z. Eigufa erihango ry'omurundi. Yaaba naateera
 omupiira baamuhenda rushekye. bg: [zaarushekye].
rushorera [rushoréra] z. Enyonyi egamba nyekiro, yaagira eki yaareeba.
 Abantu bagira ngu okwo kugamba kwayo, eba neekungura. Nyekiro tuhuriire
 rushorera neegambira aheeru. bg: [zaarushorera].
rutaaba [rutaaba] y. Ekintu kihango munonga kirikuremeera.
 Akatuzindukira ekisisi rutaaba. gyer: RWAIGUUGA.
rutahikwa-mutoozo1 [rutahikwa-mutóózo] z. reb: EKIGIGO bg:
 [zaarutahikwa-mutoozo].
rutahikwa-mutoozo2 [rutahikwa-mutóózo] z. Akakooko kaine amapapa
 karikuguruka. Nikakunda kuza omu bimuri kuronda omweyangye kandi
 nikagyenda nikajuujuuta. Rutahikwa-mutoozo yaamutonera. gyer:
 EIKONDERE; EKIJUNJUURI. bg: [zaarutahikwa-mutozo].
rutahikwa-mutoozo3 [rutahikwa-mutóózo] z. Omuntu orikugamba naajunjuma
 ebigambo, bitarikushohora kurungi kuruga omu kanwa. Rutahikwa-mutoozo
 yaaraba aha. bg: [baarutahikwa-mutozo].
Rutakirwa [rutákirwa] z. Eiziina ry'ekitiinisa, eri baabaire beeta
 omutegyeki w'enzaarwa wa Kigezi.
rutuga1 [rutuga] z. Muhogo erikushaarira, etarikuriibwa. Rutuga ekaita
 abantu omu njara ya Rwaranda. Muhogo egi ni Rutuga.
rutuga2 [rutuga] z. Ekika ky'akatima k'omupiira gw'egaari
 akatarikuhagwamu gye mwika. bg: [bwarutuga].
rutuga3 [rutuga] z. Omuntu otuura naita nari naazindazinda bataahi be
 atarikusaasira, kandi ataine mbabazi. Bakwatsire ba rutuga babiri. bg:
 [baarutuga].
ruzibira [ruzibíra] z. Endwara erikukwata abantu bakuru bakaigara
 enshekye, bakaremwa kusheesha. Ishezaara akarwara ruzibira.
ruzimure [ruzimure] z. Obushera bw'omugusha obutataire. Maawe naakunda
 kushigisha ruzimure.
rwagati [rwagati] p. Omwanya oguri ahagati y'ebindi. Ogwo mushaija
 oyemereire rwagati, niwe kishwera. gyer: AHAGATI.
rwaiguuga [rwaiguuga] y. reb: RUTAABA
rwakaara [rwakáára] z. reb: ENGWE koz: okusinda.
rwakiniagizi [rwakiníágizi] z. Ekikooko kirikushusha enjoki kwonka
 kitarikutonera kandi kitarikukora bwoki.
rwakitwe [rwakitwe] z. Endwara y'entaama erikugikwata ekaguma neezongoza
 omutwe. Entaama ebaire erwaire rwakitwe, twagyotsya yaakira. km: kitwe.
rwamanyengye [rwamanyengye] t. Ekigambo ekirikukoresibwa omuntu yaaba
 naarahira. Yaanyata omutwe rwamanyengye!
rwango [rwângo] z. Obutendana obuba ahagati y'abantu. Akashenda
 omukazi we ahabwa rwango ei aine ahari mukaiba.
rwantsirima [rwantsirima] z. Ekika ky'embeba ey'ebyoya biraingwa.
 Enjangu yaakwata rwantsirima. gyer: EMBEBA. bg: [zaarwantsirima].
Rwanyakizooba [rwanyakizooba] z. Enjara y'amaani eyaataire Rukiga
 omwanya muraingwa, ahabw'omushana mwingi kujwa. Omu njara ya
 Rwanyakizooba, okaba oine emyaka engahi?
Rwaranda [rwáranda] z. Enjara rurangaanwa eyaabaireho omu mwaka gwa 1938
 ekaita abantu baingi. Ogwo mushaija akazaarwa omu njara ya Rwaranda.
rwarwa [rwarwa] z. Amaarwa ag'ebitookye. Baanywa rwarwa nyingi
 baasinda, baateera emirengye.
rwata [rwata] y. Omuntu w'ekifamutima entakimazire kandi orikugaywa
 boona. Irooko ogyende rwata, waagabwa otakiine eki orikutugasira. bg:
 [baarwata].
rwata-migongo [rwata-migongo] z. Embundu mpango erikugamba abantu boona
 bakatetema okashusha oti haabaruka enkuba. Omu rugamba rwa 1979,
 zaarwata-migongo ikaborooga, abantu boona bairuka. bg: [zaarwata-
 migongo].
rwebandira [rwebandira] z. Omuntu orikurwanisa obutegyeki oburi omu
 ihanga. Baarwebandira baabaaka embundu. Baarwebandira bakataahirira
 Yuganda omu mwaka gwa 1979. reb: OMUHEEKYERA bg: [baarwebandira].
rwebisingo [rwebisingo] z. Ekiina eki banagamu ebisingo.
rweganywa [rweganywa] z. Omuntu ou buri omwe arikweganya. Ka nooyenda

kuba rweganywa tukutooze hi? bg: [rweganywa].
rwekwatso [rwékwatso] z. Enshonga nkye ei omuntu arikwetoorerezaho.
 Rwekwatso ei yaatuhaire ahabw'okugwa ebigyezo, n'endwara. reb:
 RWETOOREREZO
rweneera [rweneera] gut. Omuntu w'omugara, otarikwenda kukora. Omushaija
 we n'omugara rweneera.
rwenonkoora [rwenonkóóra] z. Omuntu w'omugara otarikwenda kukora. Ogwo
 akagabwa azairwe ari rwenonkoora, tarikubaasa by'okuhinga. gyer:
 RWENEERA. bg: [baarwenonkoora].
rwetoorerezo [rwétoorerezo] z. reb: RWEKWASO
rwiba-mutima [rwiba-mutíma] y. Orufu orurikwita omuntu, ekitaraarainwe.
 Eishi rufu eba rwiba-mutima, buzima yaafa ntamusiibwire!
rwita-bataaruuzi [rwita-bataaruuzi] y. Orufu orurikwitira omuntu ahu
 yaaba azindukiire.
rwita-mirimo [rwita-mirimo] y. Enjura erikugwa munonga ekazibira abantu
 kukora. Enjura egi yaagwera omu bwire bubi, yaaba rwita-mirimo.
rwona [rwona] s. reb: KYONA bg: [zoona].
rwonka [rwonka] s. reb: KYONKA bg: [zonka].
ryari [ryari] p. Ekigambo ekikoresibwa kubuuza obunaku nari amagingo
 agu ekintu kyabeereireho nari obu kiraabeho. Ekyo kikabaho ryari?
ryona [ryona] s. reb: KYONA bg: [goona].
ryonka [ryonka] s. reb: KYONKA bg: [ryonka].

 S - s

s [sá] z. Enyuguta ya ikumi na munaana omu nyuguta za arifu.
Saabiiti [saabiiti] z. reb: ESHANDE bg: [Saabiiti].
sebo [sébo] z. Ekigambo ekikoresibwa kuta ekitiinisa omu muntu, yaaba ari
 omushaija. Waasiiba ota sebo? bg: [baasebo].
seeri [sééri] p. Omwanya ogurikwambuka omugyera, enyanja nari
 oruhanga. Yaaza kuhinga seeri. RT: nseeri. fum: Eyaajuga neereeba
 seeri, eba eraariire kwambuka. Esindo ya seeri, tezibira bandi
 kugwejegyera. Egabo ya seeri, tebiikirwa mwana.
seeri-mayanja [seeri-mayanja] z. Amahanga ga hare ahu orikuza bwanyima
 y'okwambuka enyanja. Omutabani omukuru atuura seeri-mayanja.
semutundu [semutundu] z. Eky'enyanja ky'omutwe muhango n'omubiri gutaine
 bikoko. Yaatureetera semutundu eyagire. bg: [semutundu, zaasemutundu].
senkoko [sénkoko] z. Ekinyonyi kihango kirikuriibwa kandi kirikutuura
 n'abantu; nikikira enkoko omu buhango, kiine ebiregyeya birikutukura
 kandi nikiteera amahuri. Rwamutwe n'omutungi wa senkoko. RT: sekoko.
 bg: [senkoko, zaasenkoko].
shaaku-shaaku [shaaku-shaaku] t. Ekigambo ekirikukoresibwa omuntu yaaba
 naaza kushaakuza, reero ou arikushaakuza nawe akagarukamu ati:
 "Shambagira". Akabagira ngu, "Shaaku-shaaku", baagarukamu ngu,
 Shambagira".
shambagira [shambagira] t. Ekigambo ekirikukoresibwa omuntu yaaba
 naagarukamu ekishaakuzo. Bakamugarukamu ngu, "Shambagira", yaamara
 kubagira ngu, "Shaaku shaaku".
shana [shana] p. Ekigambo ekyoreka okubanganisa nari obutagira buhame
 aha kintu ekyabuuzibwa. Shana nikyo ekyo, tindikumanya. gyer: SHINTA.
sheesha-emibazi [sheesha-emibazi] z. Enjoka ndaingwa y'eibara ry'amareere,
 y'obushegu bwingi obutarikurumuurwa, yaaruma omuntu. Baashanga sheesha-
 emibazi omu muhanda baagiita. bg: [sheesha-emibazi].
shereka-abakwe [sherekabakwe] z. Tiina-abakwe.
shi [shi] t. Akagambo akarikugaitwa aha bindi, nka kwonka, mbwenu, baitu,
 hati, n'ebindi, ebirikukoresibwa omuntu yaaba naayenda kubuuza nari
 kugira ekindi ki yaagamba. Akagambo aka nikahamisiriza
 ekirikubanganisibwaho nari ekirikubuuzibwa. Baitu shi nookora ki?
shinta [shinta] p. Ekigambo ekikoresibwa kworeka ngu torikumanya nari
 torikuhamya yaaba ekintu nikyo. Omwana yaarugire aha ishomero? Shinta.
 gyer: SHANA. fum: Owaayanga kubeiha, ati, "Shinta".
sho [sho] z. Omushaija orikukuzaara. reb: TAATA RT: so. bg: [baasho].
shozaara [shózaara] t. RT: sozaara. bg: [baashozaara]. 1) (Obu bashaija)
 ishe w'omukazi waawe. 2) (Omu bakazi) ishe wa baro.
shugu [shúgu] t. Ekigambo ekikoresibwa omuntu, nka yaaba
 naayesiimirana mugyenzi we. Shugu, nyowe tibanteera.
shukaari [shukáàri] z. Obujuma bukye burikwera nari bwa kitaka
 oburikukorwa omu bikoijo. Buteebwa omu by'okunywa, nka kyayi na kaawa,
 kwenda ngu binuriirire. Omwana yaanyuunya shukaari RT: sukaali. kom: [<
 Orufaransa. sucre]. bg: [sukaari].
shumbuusha [shumbúúsha] z. Akagaati k'eshonda ishatu, akateekirwe omu
 bintu, nk'engano, reero omunda yaako bakatamu obushaza, enyama, nari
 omukyeri. Baarya shumbuusha omu kasheeshe. RT: sumbuusa. bg:
 [zaashumbuusha].
shwenkazi1 [shwénkázi] z. Omukazi ozaarwa na sho. gyer: TATENKAZI. bg:
 [bashwenkazi].
shwenkazi2 [shwénkázi] z. Orukumu oruhereire akaara-kahera. Shwenkazi ye
 yaasya naaguha omuriro. bg: [zaashwenkazi].
shwenkuru [shwénkúru] z. Omushaija orikuzaara nyonko nari sho. Shwenkuru
 ari nkahi? koz: KI. RT: swenkuru. bg: [baashwenkuru].
shwenkuruza [shwénkúruza] z. Omushaija orikuzaara shwenkuru. bg:
 [baashwenkuruza].
shwento [shwênto] z. Omushaija orikuzaarwa na sho. reb: TATENTO RT:
 swento. bg: [baashwento].
shwi [shwí] t. Obwaku oburikuhuriwa, nk'enyonyi yaakuraba haihi n'okutu,
 erikugurukisa engoga n'obwira. Hariho ekyandaba aha kutu, naahurira
 kiti: "shwi", kwonka tinaakireeba.
singa-abarezi [singa-abarezi] kb. Ekigambo ekikoresibwa kuhimbya omwana
 yaaba naatandika kwemerera. Ku barikumugira ngu singa-abarezi, ateera
 omu ngaro.
singyengye [singyengye] z. Obwoma bukye buraingwa bwogoshire, bwine
 amashumi garikucumita, oburikukoresibwa kuzitira. Ente zaahenda orugo,
 ku naaza kuzitanga singyengye yancumita.
sirisiri [sirisiri] p. reb: CURUCURU
sitaani1 [sitáàni] z. RT: sitaani. kom: [< Oruheburaayo. satan]. 1) Omwe
 ahari ba maraika ou bagira ngu akagomera Ruhanga reero yaamubinga omu
 iguru, yaija omu nsi kwoha abantu. Abarokore nibasiiba nibakyeena
 sitaani. 2) Ekiteekateeko kibi ekirikukoresa omuntu ebibi. Akaijwamu
 sitaani y'okwita.
sitaani2 [sitáàni] z. Akamuri kakye k'amabara g'emiringo mingi
 nigatukura, agandi maraingwa kandi agandi nigeera. Ku orikukakwataho
 keebumba. Boona bakaija nibaronda embibo ya sitaani. bg: [bwasitaani].
syuku* [syúku] z. Ekicweka ky'omubonano ky'omukazi. Akashutama kubi,
 abaana baamureeba syuku. koz: KI. bg: [zaasyuku].

 T - t

t [tá] z. Enyuguta ya ikumi na mwenda omu nyuguta za arifu.
taata [táàta] z. Eiziina eri omwana ayeta ishe. Taata yangurira
 ekiteeteeyi. reb: TATA RT: taata. bg: [baataata].
tarutaru [tarutaru] p. Entwaza y'abantu erimu okurwana n'oburyane.
 Owaabo baasiiba taru-taru.
tata [táta] z. Omushaija orikunzaara. reb: TAATA RT: taata. bg: [baatata].
tatazaara [tatázaara] z. bg: [baatatazaara]. 1) (Omu bashaija) omushaija
 orikunzaarira omukazi. Tukaza kwaruka owa tatazaara, yaatuha ente.
 2) (Omu bakazi) omushaija orikunzaarira ibanye.
tatenkazi [taténkázi] z. Omukazi orikuzaarwa na tata. Kanyaanyazi, taata
 akakatwara owa tatenkazi. reb: SHWENKAZI bg: [baatatenkazi].
tatenkuru [taténkúru] z. Omushaija orikuzaara maawe nari tata. reb:
 SHWENKURU bg: [baatatenkuru].
tatenkuruza [tatenkuruza] z. Omushaija orikuzaara ishenkuru.
tatento [tatênto] z. Omushaija orikuzaarwa na tata. Tatento akangabira
 ejigija, obu naabaire ninza kushwerwa. reb: SHWENTO kom: taatento. bg:
 [baatatento].
tebere [tebere] kb. Ekigambo eki omuntu agarukamu baaba nibamuganira.
 Mbaganire mbaganire, Tebere.
ti [tí] p. Ekigambo ekikoresibwa kwanga, kuhakana, nari, kworeka ekintu
 ekitari kyo. Ti mwana, ti mukuru, atushobeire.
tibitibi [tibitibi] z. Eiraka erikorwa amaizi gaaba nigarwana n'omwoya
 kutaaha nari kuruga omu kintu kifunzire nk'ekidomora. Yainika ekidomora
 omu iziba, kyagira ngu tibi-tibi.
tiinaabakwe [tíínaabakwe] z. Akanyaatsi kakye munonga kaine otumuri
 turikwenda kutukura, ku orikukakwataho keebumba. reb: SHEREKABAKWE koz:
 KI. km: katiinaabakwe.
tiitiiti [tiitiiti] p. Ekintu ekirikwerera kimwe nk'orubaare kitariho
 kabara akandi koona. Yaaba ajwaire omwenda gurikwera tiitiiti.
tinshengyera [tínshengyera] z. Akakooko kakye munonga akakira kureebeka
 ahu amaarwa gahiire nainga aha ntabo y'eminekye. Akaihamu ogw'okunywa
 aga busha nka tinshengyera.
tiritiri [tiritiri] z. Eiraka erikorwa ekintu kyaba nikiiruka munonga,
 kirikuteera emitsindo. Ente yairuka ngu tiritiri.
togotogo [togotogo] z. Eiraka erikorwa eby'okurya byaba nibitogota.
 Eby'okurya ku byahikwamu omuriro naashanga ekiteekyero kiri togotogo.
tonto [tonto] z. Amaarwa garugire omu minekye y'ebitookye by'embiire
 n'omugusha. Abaana banyweire tonto baasinda, baacweka ebireere. koz:
 KI. gyer: AMAARWA.
tungutungu [tungutungu] y. Omuringo ogu omuntu arikuba arimu yaaba
 ayeraarikiriire, atatebeekeine omutima. Omukazi aizire weena ari
 tungutungu ahabw'okuhurira ngu omwana we yaagwa omu iziba.
turi [turi] s. reb: KIRI
tuumuura [tuumuura] z. reb: OMWIKA-GW'EMPITSI
twara-tugyende [twara-tugyénde] z. reb: ETWARA-TUGYENDE
twona [twona] s. reb: KYONA
twonka [twonka] s. reb: KYONKA

 U - u

u [ú] z. Enyuguta ya makumi abiri omu nyuguta za arifu.
uwe [uwe] s. bg: [bo]. 1) Entsigwa enyetwara, ey'omuntu wa kashatu, omu
 bumwe. Uwe akagarukamu ata? 2) Entsigwa empamisiriza, ey'omuntu wa
 kashatu, omu bwingi. Naija nawe, kwonka yaabanza yaaza kwakura
 nyinenkuru.

 V - v

v [vá] z. Enyuguta ya makumi abiri n'emwe omu nyuguta za arifu.

 W - w

w [wá] z. Enyuguta ya makumi abiri na ibiri omu nyuguta za arifu.
waakora [wáákora] kb. Ekigambo ekikoresibwa omuntu yaaba naayebaza
 ondiijo ahabw'omurimo ogu yaakora nari eki yaamuha. Waakora, kumpa
 omuzizi!
Wakame [wakame] z. Eiziina eri beeta orume omu bitebyo, baaba
 nibarushushaniriza n'omuntu. Wakame na Waruhisi bakaza kucurika
 amajuta. RT: Wakame. gyer: ORUME 2. fum: Abarinda Wakame, bazoora
 amaisho. bg: [Baawakame].
wambuba [wambuba] z. Akashaka kaine amababi g'omwera, akakunda kumera
 omu mbuba z'oburo. Kaaba koomire, aboojo bato nibakakoramu emyambi,
 bakarasisa omu muzaano gw'okumaasha. Mugyende mundeetere obuti bwa
 wambuba, nimbwenda.
wampambuura [wampambuura] z. Ekisha ekirikuhererukayo, ekirikwija
 n'omwana omukazi yaaba naazaara. Ku naahurira wampambuura yankwata,
 naamanya ngu omwana naamuzaara.
wamutuku [wamutuku] z. reb: MUTUKU
wandandara [wándandara] y. Omuringo gw'okuruka ekintu nk'omukyeeka
 orikutsigaho omwanya muhango rwagati y'emihiro. Omukyeeka gwe
 yaaguteera wandandara, yaagumara juba.
waragi [wáragi] z. Amaarwa agarikuteekwa omuri tonto gakagyegyenwa;
 gaine eibara nk'ery'amaizi kandi nigashaariira munonga. Omushaija
 akanywa waragi nyingi, yaayenda kumwita baamuha enkari. Ensindo ya
 waragi ni mbi. RT: waragi.
waringa [warînga] z. Ekintu ekirikutiinatiinisa abanyabwoba nk'omu kiro
 okwezi kwaba nikwaka, nainga haaba hariho akairima kakye. Obumwe omuntu
 agira ngu yaakireeba kunu kitariho. Yaareeba waringa yaija naateera
 enduuru. bg: [zaawaringa].
weena [weena] s. reb: KYONA bg: [boona].
weeza [weeza] kb. Ekigambo ekikoresibwa omuntu yaaba naahuumuriza
 ondiijo, nari yaaba aine eki arikwenda kumugambira. Weeza irooko
 ogyende. Weeza ija tureebe.
wenka [wenka] s. reb: KYONKA bg: [bonka].

 Y - y

y [yá] z. Enyuguta ya makumi abiri na ishatu omu nyuguta za arifu.
ya maawe [yá mááwe] t. Ekigambo ekikoresibwa omuntu yaaba naatangaarira
 ekintu. Ya maawe, omushaija ka nimuhango! koz: KI.
yaaba [yáàba] sh. Ekigambo ekikoresibwa omuntu obwo naabanganisa ebi
 arikugamba. Yaaba niwe, yaaba tiwe, tindikumanya!
yaaya [yaaya] z. Omuntu okora emirimo y'omuka namunonga kurembeera
 nari kurera abeereere. Ka nonkoresa buri kimwe nka yaaya. bg:
 [baayaaya].
yangayanga [yangayanga] p. Omuringo gw'okukora obutahuumura nka mwana muri
 omu kajagararo, nka mwaba mwine eki mutegyereize. Eka ye yoona ekaraara
 omuri yangayanga bwasheesha.
ye [ye] t. Ekigambo ekikoresibwa omu kwetaba. Ye, reka nyije. koz: KI.
yebare [yébare] t. Ekigambo ekikoresibwa omuntu yaaba naasiima
 ondiijo. Yebare munonga, okampwera. RT: weebale.
yebumbe [yebumbe] z. Tiina-abakwe.
yee [yee] t. Ekigambo ekikoresibwa omu kwikiriza. Yee, naabihitsyayo gye.
 reb: KARE 2
Yesu [Yésu] z. (Omu byabaireho) omushaija ou bagira ngu akaba ari omwana
 wa Ruhanga, ou enyikiriza y'Abakristo eyemiho.
yonka [yonka] s. reb: KYONKA bg: [yonka].
yoona [yoona] s. reb: KYONA bg: [zoona].

 Z - z

z [zá] z. Enyuguta ya makumi abiri na ina omu nyuguta za arifu.
zaara [zaara] z. Omuzaano gw'okwesha ebihimba bishatwire. Baaba
 nibeesha zaara, baamusinga.
zibure-nkurye [zibure-nkurye] z. Enshaho y'okubiikamu, ei baabaire
 bakora omu ruhu rw'ente orwine obwoya. Enshaho ye ya zibure-nkurye
 ebuzire. bg: [zaazibure-nkurye].
zigizigi [zigizigi] p. Ekigambo ekirikukoresibwa kworeka ngu ekintu
 nikiiragura munonga. Akazaara omwana nairagura zigi-zigi.
zindangire [zindangire] z. Ekishohera kihango kirikukira kushangwa omu
 myanya y'emirofa, nk'ekiigo, kasasiro, n'ebindi. Yaafuuhirira
 zindangire zoona zaafa.
ziriiriirehi [ziriiriiréhi] kb. Akazaano aku abaana barikuzaana,
 barikukururana amatu. Ziriiriirehi? Ni burekura nari bukurura?

 -----------------------
[pic]
 akakorwa

[pic]
 akakyencuzo

[pic]
 ahagati

[pic]

[pic]
 akagiiko

[pic]

[pic]

 [pic]eipeera

 [pic] ekicunga

[pic]

 akagiiko

[pic]

[pic]

[pic]
 Ekihumi

 [pic] ekikopo

[pic]
 ekinyampimbi

[pic] [pic]

[pic]ekireruzo

[pic]
 ekishekye

[pic] [pic]

 ebitebe

[pic]
 ekitenga

[pic]
 ebitiiho

[pic]
 ekyanzi

[pic]

 ekyarire

[pic]
 embarabara

[pic]
 embogo

[pic]

 embwa

[pic]embwa

[pic]
 emondo

[pic]
 empitsi

[pic]enanga

[pic]

 endahi

[pic]endongo

[pic]engagye

[pic]engango

 [pic]engiri

[pic]engoha

 [pic] engyemeko

[pic]
 enjangu

[pic]enjebajebe

[pic]

 enjubu

[pic]enkaaya

[pic]enkangara

[pic]
 enkobe

[pic]
 emihaiha

[pic]
 enkura - ruhembe

[pic]enkyende

[pic]enkyereere

[pic]enshekuro

[pic]
 [entaara].

[pic]entemere

[pic]enuuma

[pic]
 kaamugye

[pic]
 kituregye

 [pic]oburengo

[pic]omuzaabibi

[pic]emigano

[pic]emigoye

[pic]
 omugango

[pic]obuyogyera

[pic]
 embaka

 [pic]orutagara

 [pic] akaca

 [pic]enyangi

[pic]ekishwa

[pic]

 omuhova

 [pic]omuhunda

[pic]
 orugobe

 [pic]omuzinga

[pic]
 omuringa

[pic] orutuuha

 [pic] omurebe

 [pic] oruteete

[pic]enyigi

[pic]
 orunywero

[pic]orwabya

[pic]endyanga

[pic]
 orunyegye

[pic]
 omunoono

[pic] [pic]

 ebihiringitsi

 [pic] enyawaawa

 [pic]enkohiirwa

[pic]
 oruyongoyongo

 [pic]akaranga - muyaga

[pic]

 ekityokori

[pic]ekyanira

[pic]ekihihizi

[pic]empungu

[pic]entuuha

[pic]
 enturature

[pic]
 ekiishamutuutu

[pic]
 ekishamba

[pic]
 ekiteera - masinde

 [pic]

 kankomangwa / enkomangwa

 [pic]

 entiitiri

 [pic]

 entaratambi

 [pic]
 kanyamushungushungu

 [pic]

 enkaanga / enkyakaara

 [pic]
 ekikoona

 [pic]
 ekijenzejere

 [pic]

 enkombe

 [pic]
 enkwengye

 [pic]
 ekiteera-kumba

 [pic][pic]
 enyarukira

 [pic]
 omwangangye

 [pic]
 enkoroongo

 [pic]
 ekiyoyo

 [pic]
 mareere

 [pic]

 kaanyonza

[pic]
 ekityokori

 [pic]

 ebishura - eibuba

 [pic]

 kanywataabe

 [pic]
 kamuziinzi

 [pic]

 ekinyankwanzi

 [pic]

 kanyamunyu

 [pic]

 shanshagahore

 [pic]

 karoori

 [pic]

 kasuku

[pic]kaamuterengye

[pic] omushure

[pic] omuyembe

[pic]
 orugando
</runya>
<runya id="file2599392" filename="EDITED ESSAYS.zip">
<archive_file filename="EDITED ESSAYS/EBIRI KUKWATA AHA UGANDA edited.doc"> EBIRI KUKWATA AHA YUGANDA
                                    By Ahabu Bwesigye
Yuganda ne eshangwa ahagati y’amahanga agari omu burengyerwa izooba bwa
Afirika, eine eby’obuhangwa ebirimu amaizi marungi nka ag'anyanja eya
Vctoria. Yuganda eyetooroirwe amahanga nka Kenya, Sudan, Democratic
Republic of Congo, Tanzania, na Burundi. Eihanga eri ni rimwe aha mahanga
agarikwegaitira hamwe omu kigombe ekirikugaita amahanga ga East Africa
ekirikwetwa East African Community (EAC). Eihanga eri obwa hati
niriteganiisibwa akakooko ka siriimu akareeteire abaana, abantu bakuru,
abakazi b'enda kufa.

Omuhendo gw’abantu niguteekateekwa kwingana miriyooni igana n'ishatu (103)
z’abantu kurugirira aha kihandiiko ekirikwetwa vision 2050. Kurugirira omu
kubara abantu omu mwaka gw’enkumi ibiri ikumi neina,(2014) ebya shohoziibwe
ebiro 18, 9 2014, omuhendo gw’abantu omu Yuganda nigwingana miriyoni ashatu
n'ina n’obucweka mwenda(34.9 ) z’aba nya YYuganda. Eki nikimanyisa ngu
omuhendo gw’abantu omu Yuganda gweyongyeire na miriyoni ikumi n’obucweka
mushanju buri mwaka (10.7)  z’abanyayYuganda  kuruga omu mwaka ogwa 2002.
N’ahabwekyo, abanyayYuganda nibeeyongyera n’obucweka bushatu ahari
igaana buri mwaka (3.03%).

Oihireho okurwanisa abaheekyera ba Yozefu Kony na Al shabab, Yuganda aine
ezindi ntaro ez’omunda eziri ahagaati y’enganda zitari zimwe na zimwe.
N’obu gavunmenti eraabe neegyezaho kurwanisa ebizahambuki, hariho endwano
n’obutabanguko obutweire nibubaho omu mishozi eya Rwenzori. Gavumenti
ekiriyo neekyondooza obukomooko bw’endwano ezi. Kurugirira aha butabanguko
obwatandikire ebiro 5, 7, 2014 ehi enkumi n'enkumi z’abantu batari bamwe na
bamwe kuruga omu Bakonjo beekunganiire hamwe bakataahirira enkambi za
pooriisi n’ez’amahe obwo beine ebirwaniso nka: embundu, amacumu, obuta,
empango, n’emihoro. Eki kikareetaho orutaro ahagati y’Abakonjo n’ezindi
nganda omu naku nkye ezaakuratsireho. Eki kikareetera ebitongore
ebirwanirira obusingye n’obugabe bw’abantu kutaayayira amarwariro
n’okushomesa abantu aha kabi kendwano. Nikigambwa ngu Abakonjo abo
abataahiriire enkambi za pooriisi n’ez'amahe bakaba beesangiire aha maisho.
Eki kikabaho omu myanya eri omu disiturikiti eya Kasese, Bundibugyo na
Ntoroko. Gavunmenti erikuyambwaho ekitongore kya poorisi eyaagyerizeho
kwetooroora emyanya egyo ekareetaaho obusingye obwo erikukwata abo
abaabaire bataine biitiso. Ekitongore ekiri kurwanira obusingye omu bantu
kikatunga ripoota erikworeka ku aba pooriisi abamwe nabo bakaba benyigiire
omu kwita abantu. Ekituru kimwe ki katimbwa omu baazikiire abantu
nyamwingi.

Eby’obuteegyeki omu Yuganda, mukuru w’ihanga eri ni ow’ekitinisa Yoweri
Kaguta Museveni obatsize kwebembera ihanga eri kumara emyaka abiri na
mwenda (29) kuruga 1986-2015.  Bikatandika bitari birungi omu  mwaka ogwa
1962.  Omu mwaka ogwa 1971-79 obutegyeki bwa ngamba nyeka obwa  Idi Amin
nibwo bwareesire okufa kwa abantu bari kwingana emitwaro makumi ashatu
(300,0000) abaabeire bateekateekwaho kuba nibahakanisa gavumenti. 1980-
1985  orutaro orwa guerrilla rukareetaho okuturugunywa kw’abantu hamwe
n’okubabuza obusingye omu  bwire bwa Obote II.

Kuruga omu myaka ya 1980, Yuganda ekaruga omu ntaro z’omunda kandi
yaatandika kutunguuka obwo erikutunga obusingye, obutebeekana, hamwe
n’okugaigahara kwa boona.
Omu myaka eya  1970  na 1980 abantu bakabonabona munonga kandi n’obugabe
bw’abantu bwacumbatirirwa omu bwire bw’omutegyeki ngamba nyenka Idi Amin 
kuruga 1971-79  na bwanyima y'okugaruka kwa Milton Obote aha ngoma,
owaabaire aihirweho Amin.
Omu bwiire obu kimwe kya kabiri kya miriyoni emwe y’abantu bakaitwa omu
butabanguko obwareetsirweho abakuru kuruga omu gavumenti.
Na hati, obusingye omu by’obutegyeki tibukeeyongyeire. Purezidenti  oriho
obwahati Lt. Gen. Yoweri Kaguta owaagiire aha butegyeki omu mwaka ogwa
1986  kandi abaasize kuba aha ntebe y’obwa president kumara emyaka 29 nka
mukuru w’ihanga na gavunmenti. purezidenti bakamuteerera akaruru
k’ekisagyja ky’emyaka etaano omu mwaka gwa 2001 omu buruuru obwabandize,
kandi nibwo bwabire buri oburuuru bw’okubanza kuruga atunga engoma egi omu
gwa 1986.

Ow’ekitinisa Yoweri Museveni akareetaho ebya demokurasiya omu mwaka ogwa
1986 kandi naayebazibwa ahabw’okureetaho obugabe omu bantu obwo ari
kukyendeeza okuturugunyizibwa kw'amahe na pooriisi ebyabaire bizuumikire
eihanga.
Ebikwatiraine na Yuganda harimu Eby’obuteegyeki: omu Yuganda harimu
ebigombe by’ebyobutegyeki ebya garwirweho omu mwaka gwe 2005. Ebigombe
ebihakani ni byemurugunya ngu purezidenti Museveni ni ngamba nyeka kandi ku
naakoresa amaani. Yuganda eine ebigombe by’eby’obuteegyeki ebiri kwejumbira
omu karuuru k'abantu boona akari kubaaho buri muheru gw’emyaka etaano.
Ebigombe ebi, birimu ekigombe ekiri kumanwya nk’eky'abakozi ekya Labour
Party ekirikukurirwa Barigayomwe Rogers, Conservative Party(CP) kikuriirwe
Ken Lukyamuzi, Democratic  Party (DP) kikuriirwe Nobert Mao, ekya Forum
Democratic Change (FDC) kikuriirwe Mugisha Muntu, Justice Forum(JF)
kikuriirwe Muhammad Kibirige Mayanja, Federal Democratic Party (FDP) ekya
Simon Peter Kabala-Kasirye, ekya National Democratic Forum (NDF) kikuriirwe
Karuhanga Chapaa, ekigombe ekya NRM kikuriirwe  Yoweri Museveni, People’s
Progressive Party (PPP) kikuriirwe Jaberi Bidandi Ssali n’ekya Yuganda
Federal Alliance(UFA) ekya Beti Kamya -Turwomwe, People’s Development Party
(PDP) ekya ABed Bwanika. Ebigombe ebi ni bikuru munonga omu kurwanisa
obushomankuzi obu kukira kubaho omu bakuru omu gavumenti, nibigyezaho
kureetera gavumenta yaakora kurungi munonga, nikigambwa ngu obwesharingo
obwaretsirweho owabaire ari mukuru w’ekigombe kya FDC Dr.  Kiiza Besigye
obwabeireho aha zaadisiturikiti za Kampala namunonga omu katare aka kiseka
 omu mwaka 2011 empindahinduka omu by’enkuraakurana omu Yuganda. Aha mukono
ogundi, obwesharingo obu bukareeta okufa, abashuma abaabeire nibaaya
eby’obushuubuzi, hamwe n’omwika gwa tiyagaasi ogwine akabi aha magara
g’abantu. Abantu baingi bakateekwa omu nkomo oteebirwe owaabeire naakurira
ekigombe kya FDC Dr. Kiiza Besigye.

Omuby’okwerinda, Yuganda  kubinga abaheekyera kuruga omu matemba ga
Yuganda  omu mwaka gwa 2005/6 kandi amahe g’aha nsharo z’ihanga na muno-
muno omu matemba ga Yuganda gatweire gaine okwerarikirira abaheekyera ba
LRA, ow'ekitinisa purezidenti Y.K. Museveni ebiro 18th  8 2015 ekahinguza
abantu barikwingana 3,348 abaraabe ni barwanisa obuhwezi bw’amateeka omu
YYuganda. Eki kikabaho bwanyima baamara esande mushanju bari kutendekwa aha
bikwatiraine n’okuhenda  amateeka ah'ishomero eri kushomesa aba pooriisi
erya Kabarya omu disiturikiti eya Masindi. Omutwe gw’omushomo gukaba guri
okurwanisa eibura ry’emirimo n’obworo kurabira omu makorero n’okukora.
Pooriisi eshemereire kuba neekwata kandi ekateeka enyima y’emitehimbwa abo
abarikuhenda ebiragiro, amateeka, abari kubonabonesa bataahi baabo, abari
kuhonga abaana, abitsi, abashuma, abafere eky'okurebeeraho, pooriisi ya
Yuganda eherize kuta enyima y’emiteehimbwa abantu babiri abaabeire nibaiba
abantu obwo barikubabaiha ngu n’aba pooriisi, eki kikamanywa omu rukungaana
rw’abanyamahurire orwabaire rwetsire omu gambirizi wa pooriisi Fred Enanga
aha kiteebe kikuru kya pooriisi omuri Naguru. Abashuma aba bakamanwya nka
Nduga na Kakuru abatuuragye ba Kalerwe na Mpererwe omu Kampala.  Amahe ga
Yuganda gariyo nigakora kurungi munonga, gabaatsize kurwanisa abaheekyera
ba LRA omu matemba ga Yuganda, gareetsireho obusingye omu mahanga g’aheru
agarimu Somalia obwo garikurwanisa abaheekyera ba Al shabab abaabaire
bataireho Yuganda  aha baara emwe eya Ethiopian Village omuri Kabalagala
n’omu kizaaniiro ky’omupiira g’okugwererana ogwa rugby ahi abantu
barikwingana 74 baafiire omu mwaka gwa 2011. Eki tikirashemeize bantu
nyamwingi oteebirwe orikukurira ekigombe ky’omupiira omu nsi yoona ekya
FIFA orikumanwya nka Sepp  Blatter. Naagira ngu abahagizi bakaba bataine
mushango gwona.  Kwenda kutunguura ebyokwerinda omu Yuganda amashomero
g’ebyamahe gakombekwa omu myanya etari emwe n'emwe. Omu kwa kabiri omu
mwaka gwa 2015, Yuganda egumire n’amashomero g’amahe agarimu Bihanga
Military Training School eriri kushangwa  omu disiturikiti eya Ibanda,
Kalama Armoured Warefare Training school eriri kushangwa Kabamba omu
district eya Mubende, National Leadership Institute eriri kushangwa omuri 
Kyankwanzi, Yuganda Air Force Academy eriri kushsngwa omu  Nakasongola,
Yuganda Junior  Command & Staff College eri kushangwa omuri Qaddafi
Barakisi omu distirikiti eya Jinja n’agandi gagyendereire kushomesa
ebikwatirine n’okurinda obusingye omu Yuganda obwo barikushomesa ebyo
kuruga omu myaka mito.

Omu byentatsya, Yuganda neeshohoza omwani aheeru y’ihanga kandi nimwe
ririkwiha sente nyingi wagyeragyeranisa n'ebindi bintu eby’erikushohora
aheeru. Amajuta nago gariyo nigatunguura eihanga eri obwo oteebirwe
ebitookye, amate, ebijuma, amatungo omu ntastya y’ihanga eri. Eihanga eri
niryeyongyera kuhama omu by’etastya, eki kikatandika omu mwaka gwa 1990
bwanyima y’okweyongyera kw’emihendo ya shiringi. Entaasya y’eihanga eriyo
neeyeeyongyera ahabw'amajuta agajumbwirwe omu mwanya ogwa  Bunyoro.
Disiturikiti eya Hoima, Buliisa, Kibale, Masindi, na Kiryandongo zoona ziri
Bunyoro ni zimwe aha disiturikiti 25 eziri omu mwanya ogwa Albert eziraabe
niitunga obucweka mushanju ahari igaana  (7%) bwa sente eziraabe niiruga
omu majuta. Amashomero agari kushomesa ebyobukugu ebikwatireine n’okutimba
amajuta niriza kutandikwaho omu disiturikiti eya Buliisa. Kurugiirira aha
kitongore ky’ebye sente omunsi yoona ekya Internal Monitary Fund (IMF),
Yuganda  neeza kuba eine obucweka 5.8 (5.8%) omu by’entaatsya omu mwaka gwa
2015/16  kubarira omu sente. Eki kiretsirweho okutunguuka omu nguuto,
amarwariro, obutare, amashanyarazi ebiriyo ni bitunguura abantu ba burijo.
Ni kigambwa ngu abakuru kuruga omu kitongore ky’ebye sente omunsi yoona ba
katayayiraho Kampala beebembeirwe Ana Lucia Coronel kushwijuma  puraani
y’eby’entunguuka omu Yuganda aha bw'omwaka ogwa 2015.

Yuganda neeyamba amahanga gatari gamwe na gamwe omu bweire bw’entaro
n’obutabanguko agarimu Sudan ey’amashuuma, Somalia , hamwe DR. Congo. Kandi
ori kuteekateekwaho kuba arikukurira abaheekyera ba ADF Jamiru Mukula  
naaza kujunanizibwa omu kooti yensi yoona. Eby’okwerinda  omu Afirika ni
byerarikiriza  birikureetwaho obutegyeki bubi, okumara emyaka miraingwa omu
ntebe, obushomankuzi n’oburi bwenguzi. Omu Sudan eya mashuuma hakabaho
obutiakirizana  ahagati ya Purezidenti Salva Kiir hamwe n’omuheekyera we
Riek Machar ekyareetsireho okufa n’oku bonabona kw'abantu omuri Sudan
y'amashuuma. Eki kikareetera Yuganda kusindika amahe gaayo omu Sudan kwenda
kurinda obusingye bw’abanya Sudan hamwe na abanya Yuganda amahe aga gakaba
geebembeirwe Gen Katumba Wamala.
Kurugirira aha ntunguuka y’orurengo rw'ensi yoona, Yuganda eriyo
neetungukira aha sipidi ya hiri hiri kwonka emaisho goona egateire aha
sente ezirikuruga omu mwani, kandi emihendo y’ebyokurya eriyo neeyeyongyera
ahaiguru. Yuganda eri omu mahanga ikumi agariyo nigatunguukira ahaiguru
munonga.
Eki kikareetera abahakanisa ba gavumenti obutaikirizana na purezidenti
Museveni obwo arikuronda akaruuru ka 2011. Abahakanisa bakeesharinga
batambura aha nkuuto obwo barikuhakanisa okweyongyera kw’emihendo
y’ebyokurya, hamwe n’okubaaho kwabo, otebirwe okurwanira obuteeka omu
by’obururu. Bwanyima y’akaruru ke 2011, entaro n’obutabanguko bukabaho omu
rurembo Kampala.
Kwonka DR Congo neeyemurugunya ahabwa Yuganda kushanga neeyetaatsya omu
by’obugaiga byayo ebirimu embaaho n’amajuta. Yuganda nayo neegira ngu Kongo
nayo eremirwe kwiha kandi akabinga abaheekyera kuruga omu Yuganda ah'itaaka
ryayo.
Omu bwire bukye obuhwaire abantu b'omu matemba ga Yuganda bakabonabonesebwa
abaheekyera ba LRA omu rutaro orwatwaire abantu nyamwingi.

Abantu babi nk'aba Lord's Resistance Army (LRA), abaabaire nibeebemberwa
omuheekyera Joseph Kony,  bakatandikaho obwitsi  emwaka 23 erabireho kandi
emitima mibi yaabo ekworekwa baatandika kuhamba abaana b’abaishiki obwo
nibabashwera ny’omushana, kandi babakoramu abahuuku. Eki kikareetaho
okufuruka kw’abantu barikwingana miriyooni ebiri (2.000.000) kufuruka omu
matemba ga Yuganda.

Abaheekyera ba LRA bakabingwa omu matemba ga Yuganda omu mwaka gwa 2005/06.
Kuruga obwo bakaza omu mahanga aga rwagati ya Afirika, amashuuma ga Sudani,
hamwe na Democratic Republic of Congo.

Ebaheekyera ku baarugire omu matemba ga Yuganda, omwanya ogu gukatandika
kukurakurana kandi enkumi z’abaheekyera barugireyo baayegaita aha kigombe
ekiri kurwanira obusingye omu kibiina ekya Yuganda’s Amnesty Commission.

Yuganda eine obuhanguzi omu kurwanisa akakooko ka siriimu eri kurabiira omu
kampeyini zi tari zimwe na zimwe. Eki kikyendiize akakooko ka sirimu omu
ihanga ryona kuhiika aha 30% omu myaka eya 1990.

Omu diini, tihariho ediini yoona erikwetwa ey’ihanga. Ediini nyamwigi
ziriyo niziija kandi nizeeyongyera omu Yuganda. Kuruga obunyakare abantu
bakaba nibaramya emandwa nka nyarubaale, abacwezi, nyamwezi.Omu kuramya oku
bakaba batunga ebi baabaire bashaba nk'enjura, amatungo, amashaarura
marungi, eby’obugaiga nk'oku kiri hati.  Abakurisito baine obucweka  41.9%,
Abakurisitaayo obucweka 35.9%, Abacwanga 1.5% , Abasiraamu baine obucweka
12.1%, abandi beine obucweka 3.01% Abakaafiire bo baine 0.9%. Kwonka
abajungu ku baizire omu Yuganda ediini nk'eya Abakurisito, ekuratiirwe
Abakurisitaayo. Ediini ezindi zirimu Abasiraamu, n’ezindi nyingi. Abantu
barikwingani 530 ku baafiire ebiro 17th 3 2000 omu disiturikiti eya Kanungu
aha bw’ediini y’ekishobobo eyaabire neeyebemberwa Joseph Kibwetere owaabire
aine emyaka nkaaga na munaana eyobukuru obwo ari kugambira abantu ku
emperu  neeza kuhika ebiro 31 12 2000. Eki kikareetera abantu
okwerarikirira ediini z’ebishobobo. Ediini nyamyizizireho kandi abantu
batari bamwe na bamwe bariyo ni batandikaho amaramizo agaabo. Omuri
Kampala, omuntu weena aine obugabe kushabira ah'arikwenda. Hariho ba pasita
ab'abashaija, abakazi, entumwa za Ruhanga ziriyo nigyenda omu maisho
n’okuhitsya aha bantu ekigambo kya Ruhanga.

Ningira nikirugirira aha mutima gw’omuntu kusharamu aharaashabire.
Eby’okutangaaza bingi biriyo nibikorwa omu ma diini gatari gamwe na gamwe.
Abamwe nibazora abari aha ncwamba za rufu, abamwe ni babinga za sitaani,
abamwe ni bagaba eby’obugaiga. Baiburi neegira ngu kuri buri omwe
nateekateeka ngu n’ediini kandi akeegaruriza amaani, akabiiha omu tiima
gwe, ediini y’ogwe muntu t'eine mazima. ediini ehikiriire omuri Ruhanga,
Ishe boona neegi: kutayayira efuuzi, ba okuyamba abarema, kandi okesaasira
ebyensi. Juma 1:26-27. Yohaana 14:6, Yesu naagira ati, niinye muhanda,
matsiko n’amagara. Tihariho n'omwe ohika ow’ishe boona atarabire omu
riinye. Erigyenda abantu baingi nibetwara nka ba Yesu, abamwe nka Ruhanga.
Omu myaka eira ekigambo ediini kikaba kiine amakuru maingi  kandi hakaba
hariho okuhakana ahagati yaazo, omu myanya yoona kandi zoona zikaba
nizeetwa ‘diini’  zoona zikaba zishomesa aha birikukwata aha nsi kandi 
ziyambaho na aha bizibu. Kwonka obwahati ediini ziine obutumwa
butakushushana. Ediini ezi ziine ebigombe ebiri kugaita abantu baazo
ekyokureberaho, Mothers Union neegaita abakazi boona omu diini
y'ekikurisitaayo, father’s union neegaita abashaija boona, Musiriimu
Society of Yuganda n’ekigombe ekirikugaita aba saraamu boona omu Yuganda.
Abashomi ba kare abarimu Emile  Durkhein kuruga Germany, naagira ngu ediini
 n’emizabibu eine akamanyiso k’eshagama y’omwana wa Ruhanga kandi
n’eyomugasho. Noyongyera agira  ngu edini  tikiri ky’obuhangwa, ngu
n’abwokugira ngu hariho obucweka bwingi omu myanya etari  emwe ne mwe,
ebintu ebi omuntu arikuramya kwihaho nibyoreka amaani g'ensi kandi ondijo
mushomi w’ebirikuba aha bantu awaabire ari orikumanwya nka Karl Marx nagiri
ati ediini neeshweka bushweka aha maisho g'abantu, abamwe nibakozesa
ebizibu by’arwire, abanaku, nshobangiriirwe kwenda kutunga eby’obugaiga
kurabira omu diini.

Nk’ediini, omu Yuganda tihariho runaku rwona ngu n’orwa  Yuganda. Abaganda
nibaingana obuchweka 17% bw’omubare gw’abantu omu Yuganda, kwonka ezindi
nganda zibaganisibwe munonga. eganda  ezi ni  Ankole, Basoga, Iteso,
Bakiga, Langi, Rwanda, Bagisu, Acholi, Batooro, Banyoro, Alur, Bagwere,
Bakonjo, Jopodhola, Karamojongo, na Rundi. Enganda nyingi ahare ezi ziine 
2-8% aha muhendo gw’abanya Yuganda hataine eri ahaiguru y’endiijo. Hariho
n’ezindi nganda eziri  kuruga seeri y’amayanja nka Bungyereza, omu ba
Baharabu, na China.

Obuhingi n’oburiisa nibyo bintu bikuru omu Yuganda, obuhingi nibuhistyaho
emirimo aha banya Yuganda barikwingana obucweka kinaana ahari igana (80%).
Omwani nigwe namba y’okubanza omu kureetaho entasya kuruga aheeru y’ihanga.
Kuruga omu mwaka gwa1986 gavunmenti ekozire n’obucweka ihembe kutereeza
entasya y’ihanga erikurabira omu ntebekanisa za sente z’ihanga, kwongyera
emihendo y’eby’obuhingi kwenda kutungura entansya y’abantu b’omubyaro,
kwongyera emihendo y’ebyo ebiri kushohora aheeru y’ihanga, emihendo
y’amajuta, hamwe n’okwongyera obuhereza burungi aha bantu. Ekindi, abakazi
nibaza kwongyera aha ntaasya yaabo kurabira omu mashanyaraze g’amasha.
Ahabwokuba nigayambaho omu kurinda eby’obuhangwa kwenda kureetaaho enjura
erikweza ebimera. Mr. Museveni akozire munonga kwenda kutunguura
eby’obuhingi kurabira omu proguramu eya NAADS.  Ebitakuri n’obutunda biine
ekiriisa kya vitamini. Ebitakuri bikatongozibwa omu mwaka gwa 2007 omu
kitongore ky’eby'okucondooza  omu insi yoona ahabw’ekiriisa kyakyo
n’eby’amagara. Ekitongore eki nkimanwya nka Harvest Plus. Ekitongore
ekirikuhereza obuyambi omu Yuganda ekiri kumanwya nka USAID kuruga omuri
America  kiriyo nikikora na Yuganda  kwenda kwongyera aha ntuuragye
y’abanya Yuganda  hamwe n’okutunguura eby’obuhingi kurabira omu kwongyera
obwingi n’oburungi bw’ebyo ebiri kuruga omu buhingi. Ebi birimu ebyokurya
hamwe n’ebyokuguza kutunga aka sente. Embibo nsya y’ebitakuri eriyo neeza
kureetwa omu Yuganda kwenda kubuganira rwa gaati n'ebyo ebirikwetengwa omu
kyoma ekirikwongyera omutindo omu mbibo y’ebitakuri ebirikushangwa omuri
Kisoro. Yuganda ekatooranwa ahabwokuba abahingi b'ebitakuri ni bingi
barikwingana obucweka ana na buna ahari igaana(44%) aha bahingi omu Yuganda
kandi ebitakuri nibikwata omwanya gwa kaana omu kuriisa abanya Yuganda,”
Anna Marie Ball, manager wa Harvest Plus, ekitongore kimwe aha
bikukyondooza omu by’obuhingi obugyendereire kuhitsya emiryo mirungi hamwe
n’amagara marungi aha banya Yuganda. Minisiture y’eby’obuhingi,
enyamaishwa, n’obujubi eine obugabe, n’obujunaanizibwe kureeba ngu 
eby’oburiisa n’obuhingi nibigyenda kurungi omu maisho. Ekitebe
ekijunaniibwe eby’okurinda eby’embibo nikyoreka ku kiine obushoborozi
kurwanisa omwata, obukooko oburi kurya embibo, kandi kikahikiriza
ebishemereire kuba nibishohora aheeru y’ihanga. Entunguuka eriyo neeyorekwa
omu eby’abahingi bashemereire kukuraratira kwenda kwongyera omu mbibo
eziriyo nizihingwa omu Yuganda. Ebishemereire ku kuratirwa omu buhingi aha
rurengo rw'ensi yoona bikoorekwa omu rukiiko rw’eby’obuhingi omu ihanga,
orwabire aha hoteeri eya Golf Course omuri Kampala ebiro 25th 6 2015. omu
rukiiko oru rukooreka ku Yuganda neekora kubi omu kuta omu nkora emitendera
emisya eri kureetwa gavunmenti, abahingi 30% nibo bari kukozesa embibo
ezongyeiremu omutindo, 0.9% nibo barikuhinga bari kukozesa amaizi gatari
g’enjura kandi nibakye munonga abo abarikukozesa ebigimusa. Burungi bwansi
nayo neiza kugyemwa abantu kandi abo abara gyehare nibaza kuteebwaho faini
kwenda kutunguura abantu b’omubyaro n’omutawuni kandi n’okubinga obworo.
Ihanga erya South Korea naryo rikaraba omu burungi bwansi kuhika ahi riri.
Minisita wa za gavunmenti eza aha rurengo rwa disiturikiti, Adolf Mwesigye
nagira ngu burungi bwansi neyamba abantu b’omu bwaro kweyamba omu kubinga
obworo, kwetegyeka, kukura-kurana ebiteekyerezo byobo bya nyensya,
kurwanisa ibura ry’amashanyarazi, enguuto nungi obwo barikukwatanisiza
hamwe. Omujwekyerwa w’ihanha erya South Korea omu Uganga, Park Jong Dae
arikugambaho  aha bikwatireine na burungi bwansi ebiro 30th 07 2015, amu
maka gye kampala,  akagira ngu Korea ekatandikaho buringi bwansi omu mwaka
1970 kandi kikaba kiri ekigyemo buryomwe kukora n’abandi. Akongyera yaagiri
ku abantu bakakora bekundiire.  

Eby’obwegyese omu Yuganda birikurungi munonga ahabwokuba  abashaija 
abashomire, nibaingana 56.6%  kandi abakazi nibaingana 30.7%. Omu mwaka
1997 Purezidenti Museveni akatandikaho boona bashome aha rurengo rwa
purayimare kwenda kutunguura eby’obwegyese omu ihanga na boona bashome eya
secondary schools bwanyima y’emyaka ikumi ya boona bashome eya purayimare.
Eki kikakyendeeza  aha muhendo gw’abaana b’abishiki abirikuruga omu
mashomero kushwerwa bakiri bato. Yuganda aine ebyerikugyenderaho omu boona
bashome eya siniya ei yaatongwize omu 2007. Eki nikimanyisa ngu buri mwana
weena oraahike ebigyeze by’ekibiina kya mushanju n’obubonero 28 n’okugaruka
ahansi, naaza omu siniya ahabwa busha. Eki tikiri kumanyisa ngu buri mwana
oine emyaka y'okuza omu siniya naaza kuzamu. Ni gavunmenti aine
obushoborozi kuta abaana omu mashomero agu bashemereire kuzaamu.
Orikukurira eshomero erya King’s college, Budo ari kugambwaho n’abanya
mahurire kuruga omu rupapura orwa Daily Monitor naagira ngu kwenda kugumya
omutindo, bo nibaza kuronda abaana abo abarikukora kurungi munonga. Eki
nikimanyisa ngu, abaana abanyamugisha  abarikushomera omu mashomero marungi
kandi barikutunga obuyambi burikumara kuruga aha bazaire baabo nibo
barikuza omu mashomero marungi aga boona bashome eya siniya. Abo
abarikuruga omu mashomero mabi, n’amaka mabi, abarikubonaabona omu kushoma
kwabo, bakashomera omu mashomero mabi gateine bikozeso nk'ebitabo, bateine
bwire bwa home work babaasa butatunga kagisha. Ekyo nikireetaho ebibuuzo
nyamweingi nka: Hoona egi niyo boona bashome? Omu boona bashome eya 
purayimare, Yuganda eriyo neekora kurungi munonga, eki nikyorekwa omu
kushanga ngu omwojo n’omweshiki boona hati nibaza aha ishomero. Obwahati
buri mwana weena abaasa kumara omushomo goona ogaarikwenda obwo yaaba
yaakozire kurungi ebigyezo bye, omwana weena abaasa kumara emishomo ye eya
purayimare kuruga omu mwaka gwa 1997. Hariho abaana nyamwingi abashomire
omu mashomero ga boona bashome ababaasize kushomera busha aha ma yunivasite
gatari gamwe na gamwe geebembibwe eitendekyero erya Makerere. Gavunmenti
neeyoreka ku eine ekiteekateeko ky’okuhitsya obucweka igana ahari igana
(100%) bw’abaana abarikushomera busha aha rurengo rwona. Gavunmenti
egyerizeho kwombeka amatendekyero agaahaiguru obwo kwenda kwongyera aha
mitindo y’obwegyese  omu Yuganda. Amatendekyero nk'erya Makerere
Yunivaasite rikyasingireyo kushomeseza busha abaana aha rurengo rwa
yunivasite. Yuganda obwahati eriyo neehisya amayunivasite garikurenga
makumi ashatu na rumwe (31). Hariho amashomero g'abantu buntu agariyo
nigakoragye omu by’obwegyese, amashomero aga tigaine nshonga yoona
ahabwokuba gabatsize kutunguura eby’obwegyese omu Yuganda. Omu ihanga eri,
abantu batandikireho amashero kwenda kukora sente kwonka bebembeize
obwegyese. Kandi gariyo nigakora kurungi munonga.

Eby’amagara n’ekizibu kihango munonga ahabwokuba abantu nyamwingi barwaire
endwara zitari zimwe na zimwe zirikuhika omuri makumi ataano zeebembiirwe
siriimu. Abantu barikwingana miriyoni emwe  nari shi obucweka buna ahari
igana(4%) z’abanya Yuganda  beine akakooko ka siriimu. Okufa kw’abantu
nyamwingi, abaana b’ahansi y’emya etaano abarikwitwa akakooko ka siriimu
nibingana kinaana(80) aha baana rukumi (1000) abarikuzaarwa, abaana bakufa
bari ahansi y’emyaka etaano nibaingana 50 aha baana 1000 abari kuzaarwa,
kandi abarikuzaarwa n’akakooko ka sirimu nibaingana 38%.  Omu Yuganda
abantu beingi tibarikurya kurungi ahabw'okuba tibaine kumanya kuhango aha
kukozesa eby’okurya ebiine ebirisa byona. Abaana barikwingana 23% baine
endwara y’omunwyengyeberero ahabw'okurya kubi.

Eirwariro rya Mulago, n’irwariro rikuru ry’abantu buntu omu ihanga,
nirishangwa omu kibuga kikuru kya Kampala aharubaju rw'itendekyero rikuru
erya Makerere Yunivasite. Eri niryo irwariro ryonka ahu waakubaasa kushanga
emibazi mingi, omurwaire weena kwarikurwara ekirenga  bamutwara  omu
irwariro eri. Omu Yuganda twine amarwariro ikumi (10) agari aha rurengo
rw’eshonda z’ihanga againe emibazi erikumara ku gyeragyeranisa na
amarwariro aga health centre iv otaireho kiriniki eza abakugu ezirikukora
aha barwaire b’emitwe n’ezindi ndwara. Purezidenti Museven naagira ngu
 okukingira oburwire kishemereire kutandika omwana akiri omunda ya  nyina.
Ebi akabigamba obu yaabeire naigura eirwariro rikuru omu disituriki eya
Aru. Mr. Museveni akahabura abantu boona hamwe n’abashaho ku bashemereire
kwerinda endwara ezirikutambwa. Minisita w’ebyamagara, Dr. Elioda
Tumwesigye naashaba abantu ba Arua ku bata omu nkora ebi purezidenti
w’ihanga arikubagambira kwenda kwerinda obutashohoza sente nyamwingi
kurabira omu kuragurira oburwire, Museven naagira ngu oburwire noobaasa
kubukingira omwana atakazairwe kurabira omu kurya gye, ekirikureetera
abaana kukura baine amagara marungi. Mr. Museveni akagira ngu waamara
kuzaara, abazaire bashereire kureebeeka ngu omu omwana baamugyema kandi
baamuteeza akakatu ka pooriyo. Endwara nyingi omu Yuganda niziruga aha
miryo mibi, kunwya amaizi gatateekire, kuraara n’enyamaishwa nk'e nkoko,
embuzi, kapa, hamwe n'obutakozesa bihoroonyo. Abantu nya mwingi nibakozesa
ebitabura bwonko kandi ebi nk'etaabe nibireetaho kansa y’omukifuba.
omushwija gw’esiri gukiriyo niguteganisa eihanga eri, kandi gavumenti 
neekigushohorezaho sente nyamwingi. Kwenda kutunguura eby’amagara omu
Yuganda president naashaba abanya Yuganda abashomire obushaho abarikureka
eihanga ryabo bakaza aheeru kuronda emirimo y’esente nyingi ekirikureetera
eibura ry’abashaho omu Yuganda. Kwenda kukyedeeza akakooko ka sirimu
abashaija boona omu Yuganda bakashabwa ku bakuratira ehururu y’okurwanisa
akakooko ka siriimu kurabira omu ku siramura. Kurugirira aha kigombe
kye’eby’amagara omunsi yoona ekya World Health Organisation (WHO),
okusiramura omu bashaija nikikyendeza akabi k’okukwatwa akakooko ka siriimu
n’obucweka  nkaga ahari igana(60%). Kwonka omu Yuganda kukikoraho kurungi
tikyanguhi ahabwokuba tibaine bikozesibwa kandi n’emihendo eri ahaiguru.
Amarwariro gatari gamwe na gamwe nigasharira busha agandi maingi munonga go
nigenda sente kutandikira aha mitwaro ebiri(20000) n’okugaruka ehaiguru.
Ekindi kizibu kibarikushanga emyanya egi eri hare munonga kandi emihendo
y’ebiiruka eri aheiguru munonga. Abw’enshonga za sente, omurimo ogu guriyo
nigukorwaho omu myanya eya Kampala n’endiijo nka aha nyaja Victoria. 
Yuganda ku yatirwe ikirwire kya ebola omu Guru omu mwaka gwe 2000 ne
20014,minisiture y’ebyamagara ekarwana munonga kureebeka ngu yaabinga
oburwire obu kurabira omu nkora eyaatirweho gavnmenti. Omu bwire obu,
Yuganda eine omwanya gw’okubanza omu kurwanisa oburwire bwa ebbora. kwenda
kurwanisa omushwija gw’esiri, ehururu y’okubyama omu butimba bw’esiri eine
obucweka 89 ahari igana kandi minisiture y’ebyamagara ekahayo obutimba
burikwingana miriyoni abiri nimwe(21M) . Embaririra ya ruzaaro nayo eriyo
neeyongyera amaani ahabwokuba president museveni  naashaba abanya Yuganda
kugira omuhendo gw’abantu abaine amagara marungi.  Kuta aha mutindo nainga
shi okudabiriza amarwariro kuriyo nikugyenda omu maisho obwo buri kishengye
kyairwariro kuba kirimu ebitanda birikumara, Mulago ekatandika ku
dabirizibwa omu 2014 omu sente eza banka eya Afirika Development Bank.
Entebeekanisa ziriyo nizigyenda omu maisho kuhisya emotoka za  Amburensi
ziri kwingana 19 kandi emwe aha ryezo neeza omu irwariro erya Anaka.

 Eby’emizaano omu Yuganda biri ahansi ya minisiture y’obwegyese n’emizaano.
Ekizaaniro kikuru omu Yuganda  n’ekya Namboole Kampala nikishutamisa abantu
barikwingana 45,202. Omupiira n’omuzaano mukuru munonga omu ihanga.

Tiimu y’ihanga y’omupiira gw’ebigyere neemanwya nka Yuganda Crane. Tiimu
egi neeyebembwerwa ekigombe kirikukurira eby'omupiira omu Yuganda ekya
Federation of Yuganda Football Association (FUFA), ekaheruka kuza omu
kuhayana omu kikopo ky’amahanga ga Afirika aha mupiira ogw’ebigyere omu
mwaka ogwa 1978, orikutendeka abazaani ni bamweta  Milutin Sredojevic
kuruga omu ihanga erya Serbia. Tiimu egi tekazagaho omu kuhakanira ekikopo
kyensi yoona. Bingi nibikyetaagwa kukorwa kwenda kutunguura omupiira
gw'ebigyera omu Yuganda kwenda kuta akasheko aha matama g’abanya Yuganda.
Abazaani bakye nibo barikuzaana omupiira gw’esente omu nsi z’aheru.
Abazaani aba bariumu  Iburahim Ssekagya, Brian Omonyi, Yunis Ssetamu
n'abandi baingi. Ihanga rya Kenya ritwire obwire buraingwa ririkuhangura
emidaari ya za zaabu, y’efeeza nendiijo kwonka obutegyeki bubi
kubwahwireho  Docus Izukuru na Akii Bua  batandika kuhangura emidaari ya
zambu. Steven Kiprotich yaaba omushaija w’okubanza  kuruga omu Yuganda
kuhangura omudaari gwa zaabu ogwaherurikuhangurwa omu mwaka gwo 1972, Akii
Bua akasinga mitaazi 400 omumpaka za Olympics azaabeire omu kibuga Munich
eki kikabakora abazira b'ensi yoona kuruga omu Yuganda.  Tiimu y’omupiira
gw’engaro eya abakyara eya she cranes nayo neekora kurungi munonga omu
kutunguura eby’emizaano. Yuganda ekiremirwe kuta sente zirikumara omu
mizaano, omu mwaka gwa 2011 Phiona omuzaani w’omuzaano gwa Chess akaba
yasingire kuzaana omumpaka ze emizaano ya Afirika eya All Africa Games
kwonka akaburwa sente z’okumureeberera. Eki nikimanyisa ngu gavunmenti
eshemereire kutaho oburyo bwona hamwe n’amaani omu mizaano.
 

Tihariho eihanga eryakubaho riteine amahurire, Yuganda ni rimwe aha mahanga
agari kuha ekitiinisa abanya mahurire n’ahibarikukorera, orupapura orwa New
Vision nirwo rwebembeire ezindi omw’ihanga. Ezindi zirimu, Orumuri,
Bukedde, red pepper, kamunye, entasi, eireho empapura abantu nibahandiika
za magaziini, ebipande, kwendi kuhisya amakuru n’obutumwa aha bantu. Radio
na za tiivi naazo ni nyingi kandi nizihisya abutumwa aha bantu. Obusingye
 n’obugabe bw’abanyamahurire omu Yuganda tiburi kurungi ahabwokuba
nibateerwa ekoni, emyika ya tiyagasi, nibashashurwa kubi kandi sente ezi
ninkye munonga. Amateeka gamwe agari omu ngyenderwaho ye’ihanga gakooreka
ahi bashemereire kukoma baaba nibakora emirimo yaabo. Engyendererwaho
y’ihanga necumbatirira obugabe n’obusingye bwabo.  Agandi mateeka agariyo
nigakorwa agarimu eiteeka erikurwanisa ebisiyaga, eiteeka erya abari
b'enguzi, hamwe n’obushonshorekye oburi omu kitabo eky’emishango
n’ebibonerezo oteebirwe iteeka eriri ahakutunga okumanyisibwa erya Acess to
Information Act 2005, eritarikwikiriza muntu weena kushohoza ebihandiiko
ebirikugambwa omu rukiiko rw’abakuru omu ishengyero ry’eihanga. Amahurire
n’obu gaabaireho kandi n'amaraka g’abantu boona. Nigayamba abantu kumanya
ebiriyo nibigyenda omu maisho, ebi gavumenti eriyo nekora n’ebi erikuza
kukora. Omu bwire bw’obururu abantu nibantunga okumanyisibwa ebikwatiraine
n’akaruru kurabira omu mpapura z’amahurire nainga shi radio na television.
Okubonabona kw’abanyamahurire omu Yuganda nikukyeyongyera. Ekigombe
ekirikugaita abanyamahurire omu Yuganda ekya Yuganda Journalists Union
nikikyenera kimwe okuturugunwya kw’abanya mahurire. Kikaihirira ha kuhondwa-
hondwa kw’omunyamahurire wa tiivi eya WBS orikumanwya nka Joram Mwesigye
owu pooriisi yaatiire, ekakurura aha ruguto erikumutwara omu nkomo.

Yuganda tekabwine abakugu barikumara omu by’amahurire, nibakye munonga
abari kuhereza aha mareediyo g’omu byaro abashomire kandi bakahika aha
rurengo orwa za diguri. Eki kiriyo nikireetaho okuhenda amateeka
ahabw'okuba nooshanga batarikumanya engyendererwaho y’ihanga.
Eky’okureberaho akawayiro ka 40 na 43 bwa consititushoni oteebirwe aka 29
akiri kuheereza obugabe aha muntu weena kugamba ekyarikwenda.

kuruga ira-niira, abanyakore  bakaba basoma Ekitaaguriro, abakiga bateera 
Ekizino, bataagurira kushemererwa, abaganda bazina baakisimba, Nankasa,
muwongola,Basoga bazina Tamenaibuga, Irongo,Nalufuka, Bagisu Baiina mwanga.
Ebizino ebi nibiba bigyenderire kushomesa abaana b’abishiki ebi
bashemereire kukora baahika omu maka gaabo, kureetaho emicwe mirungi omu
baana bato. Omuri ankore hariyo abazini nk'aba Ndere troupe. Omu bizina ebi
bakaba bateera emukuri, enyungu, omubanda, engoma. Ebizina ebi harimu
kawahwa, emibanda, kahwahwe,kurungi ngweyo,ekyenshasha ekya katakura,
 omurimo gwangye n’ebindi. Oihireho ebizina ebyeira, okweshongora kuriyo
nikukwata ahansi n’ahiguru, abeeshongozi nyamwingi abaine ebiconco omu
kweshongora bashaziremu kuza omu kweshongora kwenda kutunga sente,
ebyeshongoro birimu ebya rukundo nka Niwe ekyayeshongwire Dianah, eby’edini
nka calendar. Hamwe nebindikwenda ekya Ray G, nabandi kuruga omu myanya
endiijo erimu kampala, Bunyoro otaireho n’aheeru y’ihanga.

Yuganda n’ihahagi eriine eby’obugaiga bwingi ebirimu eby’omwitaka, omu
mwanya nk'e ensya nungi eri kureetera abantu bayejumbira omu kuhinga
n’okuriisa, eby’omumaizi ahu abajubi bari kujuba ebyenyanja bakaihamu
akasente kukubaisaho eka zaabo, bakatwara abaana aha mashomero n’omushenyi
gw’okwombekyesa. Ihanga eri nirikuratira amateeka agari omu Ngyendererwaho
y’ihanga. Obuhingi n’oburiisa bibatsize kutunguura eihanga eri, nikigambwa
ngu amajuta/oil gabaasa kukyendeeza emihende y’ebintu kuruga aheeru
y’ihanga. Emishoro neeruga omu bintu bitari bimwe na bimwe. Ba musiga
nsimbi omu bintu ebi kutunguura Yuganda ni baruga aheeru y’ihanga kanda
abamwe n’abanya Yuganda. Obwa hati ihanga riine abashuubuzi baingi kuruga
omu ihanga n’aheru y’ihanga ahabw’obusingye n’ebyokwerinda ebitebekaine.
Abantu baaryo bashomire ahabwokuba emirimo mingi neyenda abantu
abashomireho. Yuganda neeyebembeza Ruhanga N’ihanga Ryangye.

                                      END </archive_file>
<archive_file filename="EDITED ESSAYS/KA HENDEKE TEITA MBOGO (1).doc"> KAHENDEKE TEITA MBOGO

 Samuel Kamugisha mwene Mugisha

KAHENDEKE TEITA MBOGO n’ekitebyo kirikushoboorora enshonga zitari zimwe na
zimwe ezikwatiraine n’entuura y’abantu. Bimwe ahari ebyo ebirikugambwaho
birimu okwega, okukuza abaana, oburimanganyi, obutaikirizana omu ntwaza
ey’eriigyenda hamwe n’ey’ira, oburemeezi bw’okusherura emirimo hamwe
n’oburingaaniza. Obutungi niburigatsa obukyene reero rukundo ebumbatira
rwango obwo ekitebyo kirikuguma nikurukirwa omu mihiro egi.

Amagara ga Daudi Nkunda na Maria Karungi hamwe n’abo abu barikuhikaana nabo
omu ntuura yaabo y’obutoosha nigahanuura bingi kandi gaihayo enshonga
enkuru hamwe n’ebyegyeso.

Ekitebyo kyogosirwemu amashumi g’enfumu, okugyeragyeranisa hamwe n’okuteera
obushushani enyima omu ndiijo miringo y’entebya. Ebi ni bimwe ahari ebyo
ebigyendereire kumanyisa n’okwegyesa abashomi ahanshonga z’entuura y’ensi
ezitari zimwe na zimwe.

Ninkwendeza okushoma kurungi.

 Samuel Kamugisha mwene Mugisha

 Bushenyi, Uganda

 16 Nyairirwe, 2013

 EKICWEKA KY’OKUBANZA

 1

Daudi Nkunda akabureebera omu rwigi nka buriijo. Ebisho hakaba haija
nihahumuura, eizooba ryatandika kutooka mpaho ryamara okwezi amaani.
Akateera burangiti ogw’embaraasi, yaayenanuuramu kakye mpaho yaateera
ekibiriiti kuhemba ka kanduro.

 Akashengye ke kakaba kamiirwe amasha ahansi. Ebisiika bikaba bisiigirwe
omushenyi. Akaba agaitsire ebiti kukora ekitanda. Ebiti bikaba biri empimbi
bitari mbaaho. Obumwe ezo mbaaho zikaba ziteruka reero aimuka nyekiro
kuzitereeza. Akaba aguzire omufarasi, eshuuka hamwe na ka burangiti
akaabaire koogwamu embeho na munonga omu bwire bw’enjura.

Ekisiika kikaba kiijwiremu emisimaari ei yaabaire ahanikaho ebijwaro bye.
Aha kameeza ke akaabaire kari omu kishengye kye hakaba hariho akatabo ke ka
dayare, ebitabo ebindi, akacumu hamwe n’empapura. Ahansi y’akameeza hakaba
hariho akabokisi aku yaabaire naabiikamu ebinushu. Aha bisiika
by’ekishengye kye hakaba habambireho ekishushani ky’omwana wa Ruhanga.

Akateera orutimbi rw’aha rwigi, yaatsindika akaboroti k’aha rwigi, nikwo
kwiguraho, akashuka amaizi omu kikopo, akata omubazi gw’amaino aha buraashi
reero mpaho akashohora kweza amaino ge hamwe n’okunaaba aha maisho. Akarimi
k’eshaaha akagufu kakaba kaaheza kati kurigata omuri mukaaga reero bwo
bubiri obundi bukaba bwayeshumbire nka kaingana-busha omuri ikumi na ibiri.
Nkunda akaba ateire akade omu shaaha ye aku yaabaire ahaire omurimo
gw’okumwimusya aha nkoko. Egi niyo shaaha yonka eyabaaire eri omu ka ya
Yozefu Banturaki. Nkunda akaba ahingire za kabegi ze ezi yaabaire atwara
omu katare ka Rutookye akaguza.

Daudi Nkunda akaba ari omutsigazi w’emyaka nka ikumi na mwenda. Akaba yaija
naareeta akareju aku yaabaire atandikire kworora mpaho kakaba kaatandika
kwenda kuba nk’akareju k’empaya. Nyakareju kakaba kajwarana gye n’erangi
y’omubiri gwe erikwera. Akaba ari muraingwa, w’enyindo mpango esongoize.
Ekiraka kye kikaba kireetera baingi okugira ngu n’omushaija mukuru munonga.
Ku yaabaire agamba oshusha oti naagambira omu nyungu. Amaisho ge gakaba
gari mahango. Baitu gakaija gaarwara, reero abashaho b’amaisho baamuha za
garubindi ngu agume areeberemu mpaho banywani be baamweta maisho-ana.
Esaati n’empare bye bikaba bitiinisa enshohera ahabw’enkindo. Abamwe bakaba
bagira ngu enshohera yaarabaho neebaasa kuhutaazibwa orukindo.

Eri rikaba riri eizooba ry’okubanza ery’encuro y’okubanza omu mashomero
goona omu Uganda. Daudi akaba naaza kutandika kwegyesa omu kashomero ka
siniya akaabaire katandikire omwaka ogwo. Mushana High School kakaba kari
akashomero kakye waagyeragyeranisa n’amashomero mahango agaabaire gari
omuri Bushenyi.

Kakaba kaine akombeko kamwe karimu ebishengye bibiri baitu buri kimwe
kibaganisiibwemu kabiri n’embaaho. Abeegi kubaahuumurukire, baatandika
kwega baafumuramu emihengyere kwenda ngu bagume bahurizane na bagyenzi
baabo. Ebibiina bikaba bitasimintingirwe ahansi kandi omucuucu gukaba
guteera za jambo abeegi ku baabaire bataahamu na baaba nibashohora.
Enkororo zikaba enkororo zaashenyiga zaabasheera ebihande. Abeegi abamwe
bakaba bareka enkororo zaabo zikura reero batandika kuhigura oshusha oti
n’empaka z’okuhigura. Abaabaire baribatisa ebigyere nk’ente bakaba
beeshanga boona bari omucuucu oshusha oti nigwo basiibire nibanaaba.

Eishomero rikaba riine abeegyesa mushanju bonka abaabaire nibehuuba omu
bibiina bina eizooba ryona. Buri mwegyesa akaba aine makatara y’okwegyesa
amashomo gatari hansi y’abiri. Hakaba hatariho kaire k’okuteeka akabunu
ahansi. Eri niryo eishomero eri Daudi yaabaire ariyo naayeteguurira
kutandika kwegyesamu eizooba eryo kumara ameezi munaana. Akaba ari
omuhiirwa. N’oha owaabaire naabaasa kutunga omurimo omu kyanga kya Rutookye
arikuruga omu ka nk’eya Banturaki?

Daudi akaba amazire siniya ya mukaaga kand ari omu kihuumuro kiraingwa
n’ahabw’ekyo akaba aine okwezirika bikahama reero akakungaanya esente
z’okumuhwera aha Yunivasite. Nyamwojo akaba naayenda ngu ashome
eby’obushuubuzi ahari Makerere.

 2

Eizooba niryo rimwe Maria Karungi akaba naakwata nibiragara arikweteguurira
okugaruka Bweranyangi Girls’ kutandika siniya ya mukaaga. Karungi akaba
ariire za shukuukuru ikumi na munaana. Akaba ari omwishiki enyongore. Ku
yaabaire araba Omukatoogo, enshohera zeesiima zirikutaahira eminwa
y’abatsigazi. Ku yaabaire aba naatambura abamukurateire namunonga
abatsigazi basigarira ogw’okuteera entsibo obwo bagamuhangire. Akaba
akurize akashokye, ka paafu koona kari nk’obugaara. Akanyindo ke kakaba
kari nk’ak’abaraaro. Baingi bakaba bagira ngu waaba omwine omunju , nooba
otarikwetenga taara ahabw’okuba amaisho ge gakaba gari enyonyoozi.
 Karungi akaba
atuura ari omuntu arikukunda abantu. Abagurutsi n’abakaikuru ba Kabingo
bakaba bamugaaniiza ngu naamwenyerera nk’akasisi k’omwonyo gwa Katwe.

Akaimuka shaaha nka ibiri, yaimata akapeesha k’okwasya etaara reero
amashanyarazi agaabaire nigaruga omu kyoma kya genereeta hamwe n’ago
agaabaire niganyunyuutwa omu maranzi g’eizooba, yaayeshoka omu kinaabiro
ekyabaire kiri haihi n’orwigi rw’ekishengye kye. Ekishengye kye kikaba
kirimu ekyoma ky’ebaraafu eyaabaire epakiire eby’okunywa nk’amate, amaizi,
obutunda hamwe na za sooda. Ekitanda kye n’omufarasi gwakyo bikaba biri
rutaaba. Emeeza ye ekaba eriho arubamu eijwire ebishushani. Hakaba hariho
n’ebitabo by’eishomero hamwe na Baibuli y’Orungyereza. Tiivi ekaba eri omu
kishengye nikyo kimwe obwo erikuhuuhwa ka faani. Aha kisiika hakaba
habambirweho ebishushani bya Yesu hamwe n’obupande bwingi bwijwire ebibazo
bitari bimwe na bimwe ebyabaire birimu nk’ebi; GIRA OBUNTU, OBUNTU
BUKUREETERE ABANTU, ABANTU, BAKUREETERE EBINTU, KORERA ABANDI OMU MURINGO
OGU WAAKWENZIRE NGU NAIWE BAKUKOREREMU. ENKORA-BIRUNGI EBIZIMUURURWA, EKI
ORIKUBIBA NIKYO ORIKUSHAARUURA, AHAKUBA NIMMANYA EBI NDIKUBATEEKATEEKYERA,
EBY’OBURUNGI, BITARI BY’OBUBI.

Ku yaataaruukire okwo, yaamara eshaaha nk’emwe ariyo naayeboneza. Ekabada
ye ekaba neebooga amajuta g’okwesiiga hamwe n’emigaju y’ebika byona. Hariho
eyaabaire ehuumura kurungi oti n’omushongi gw’eby’okurya birungi kandi
n’egyo eyaabaire ehuumurira abandi kubi. Orubaju orundi rukaba nirukooja
n’ebijwaro ebyabaire nibiboogabooga omu kitukuru kya purasitiika. Ebi
bikaba nibiija kusigara omuka kandi gukaba guri omurimo gw’omukozi w’ahaka
kubyozya oti we Karungi yaabyozya emikono neecwekaho. Fabiano Mpairwe, ishe
wa Maria, akaba atenda ku omuhara abonaabona n’emirimo y’ahaka. Akaba akira
kwegambira ati, “Hoona nkore reero na muhara wangye akore?” Baitu we nyina
akaba akunda kureeba omuhara arikwejumbira munonga omu mirimo nk’egyo.
Ishe ku yaabaire aba tarimu, Jovinta Kendagaano agyenda n’omuhara hamwe
n’abakozi baza omu misiri y’omwani, amajaani, obutunda, hamwe n’ebindi
barengyezayo eizooba kandi Maria akaba ateetomboita. Eki Kendagaano akaba
akikora yaaba atagiire kwegyesa nk’omu wiikenda.

Ku yaaherize kwekoraho, yaashotooka mpora ahaihi ni omu iriiro ahu
yaashangire kyansya emutegyereize. Omukozi akaba aimukire kare shaaha nka
ikumi n’ibiri kukama, akaboneza kandi akatebeekanisa kyansya. Akaba akora
bundi ndogoya kureeba ngu enshaho ye yaasheka na shiringi emitwaro ebiri ya
Uganda ezi mukama we yaabaire amuha omu bwire. Ahabw’okugira ngu akaba
naashashurwa omu bwire, Badaada, omukozi hamwe n’abandi bataahi be bakaba
batakateekyerezaga kutaaha. Bakaba bakozire owa Fabiano kumara emyaka nka
ikumi. Ekyo nikyo kyakingire amaisho gaabo kikabeebesa ebijumo bya mukama
waabo obwo bagumize bati, “Ka hendeke teita mbogo”. Nangwa n’obumwe akaba
abaniha ey’embaraasi kandi obundi oti naayasya pikipiki, obwo nteebirwe
n’okubaigatira empi. Eizooba rimwe akatuma Badaada kumureetera sigara aha
buduuka onu yaakyererwa ahakuba akashanga ab’owa Mushabe batariyo yaabanza
kubasherura omu musiri. Ku yaagarukire yaashanga mukama we omunwa nigukira
enyindo, mpaho naayenda kubaruka nikwo kumwigatira oruhi ebyara bikakwata
aha itama reero ori akatanyangwa agumize ati, “Mumwake enyondo yaanozya”.
Abakozi abandi ku baabaire benda kumuganzya n’okumuzaanisa bamwijusya eryo
izooba.

 3

Obwire bukaba bwatandika kuhumiza mpora mpora baitu eizooba rikaba
nirikiitaitamu eriiso ryaryo. Godoni Ruhangariyo, muriraanwa wa Fabiano
Mpairwe yaakwata mpora yaija owa Yeremiya Turibamwe owaabaire ari mukuru
w’ekyaro kya Kabingo. Ababiri bakaba nibaatana emigorora. Gordon
Ruhangariyo akaba naakora emirimo ya reijareija. Egi ekaba erimu okuhwera
omu kwombeka amaju, ebinaabiro, za kamina, obutandaaro, ebiyungu, ebiju
by’embuzi n’enkoko hamwe n’okukora omu ntookye n’omu misiri. Akaba akora
ey’okugogoorora, okuteera eishansha, okuteera enkonya, okwitira hamwe
n’okucwanyaguza ebitumba omu ntookye z’abantu. Hoona nabwo akaba ahwera omu
kubyara, okwombera, okushaaruura, okwanika hamwe n’okuhuura amashaaruura
nk’ebihimba hamwe n’oburo.

Ruhangariyo akaba ari nk’omu myaka ya makumi ataano baitu akaba ataine
mukazi n’obu yaabaire aine abaana babiri b’abaishiki. Omwe akaba
yaashweirwe baitu ondi, Ayiriini Kyomuhendo, akaba amazire okushoma
obwakaraani baitu atakatungire murimo. Omukazi wa Ruhangariyo akaba afiire
emyaka nk’etaano enyimaho. Kugira ngu akaba ataine sente z’okumara kujuga
kandi nabwo hoona yaagizire abaana bakuru, eby’okushwera omukazi ondiijo
akabyeteisa nk’oku enkoko yaayeteisize kyakiro. Akaba ari omushaija
owaabaire naakunda munonga Ruhanga kandi arikwejumbira omu mirimo y’ekanisa
namunonga ey’okukunira abagyenyi b’ekanisa – akaba ari mukuru w’obufura.
Akaba naakunda kugaaniira. Ahu yaabaire aba ari okaba ohurira esheko zonka.
 Akaba naatebya kurungi kandi abaingi bakaba bashanga ebigaaniiro bye biri
eby’obwengye. Nangwa na bamwe bakaba bamwijaho kusherura obuhabuzi.

Akaba ari omushaija mugufu akagatsire. Omutwe gwe gukaba gwatandikire
kutaahiirirwa enju, amaisho ge gaatandikire kutukura, ahamaisho
haatandikire kufunyanyara, emikono n’amaguru bikaba bireegire n’emisi
erikureebeka. Amaino ge gakaba gaatandikire kuhindura erangi. Gakaba gatari
kwera kandi gatari kitaka. Abamwe bakaba bagira ngu entumbwe ze
nink’ez’abaitsire Yesu abandi ngu nink’ez’abareegi b’engoma beete abaremi.
Ekyo we akaba akitwara omu mutima murungi nangwa ayongyera abashesya ku ari
ekikaaka nka bene Anaka ab’omu Kitabo Ekirikwera abu entatsi za Isiraeli
zaareebire zikatiina, zikashushana nk’ensenene omu maisho gaabo.
Ruhangariyo akaba naashesya kandi kikaba kigumire kushanga anyiigire. Ku
byabaire bikiikama agira ati, “Ruhanga ariyo!” Mpaho abaana bamugira ngu
yaayegamba taraakure nawe abagarukamu ati, “Naaba ninkyenda kukura ogwa
kangahi?”

Baitu omwabazyo ogwo, Ruhangariyo akaba aijwire omwirima aha maisho kandi
amaisho ge garikushushana nk’agari kwenda kutoonya obusaasi. Owaabaire
amureeba amanya ngu buzima kwo omutima gwe nigubooga obujune. Abantu boona
abu yaarabireho bakaba bagambirana bati, “Ogu mushaija abeireki?” Ku
yaarabire aha buduuka bw’Omukatoogo, yaayakura abaabaire bariho baitu
baingi baamanya ku omushongi gw’eiraka rye gutari nk’ogwa butoosha, mpaho
baamanya ku aine oburemeezi. Abasinzi abaabaire bari aho baamutambikira
ebigambo ngu aije ahuute ka waragi obundi akaayebwa enaku. Omutwe gwe ku
gwabaire gutakamizirwe orushaka orwabaire nirwakiira abagyenyi ba Yeremiya,
Ruhangariyo nikwo kubahurira akabagira ati, “Manya ago nirwongyerera-
maganya nk’owaashabire omukazi ari kurumwa. Ekitabo ekirikwera kigeeta
omuteezi w’enaku”

 4

Nkunda akasiimuura aha maisho yaiha amajuta ge omu kamoori, yaayesiiga,
yaakora ekishunshura aha meeza eyaabaire eri omu kishengye ky’okushutamamu.
Ku yaabaire ari haihi kukiigatira omu mutwe gwe yaijuka ku amweire omu
mwebazyo. Akateerateera ekishunshura aha kameeza haarugamu eishokye
riraingwa ahakuba nyina Mangyeri akaba akyejunise kutereeza eishokye rye.
Akajwara empare erikwiragura, yaajwara esaati ya mutare mpaho yaanaanika
enkaito ye ya mushonsyo omu bigyere.

Akashohoza akagaari ke. Kakaba kakuziibwe emirimo baitu kakirikubaasa
kumutwara. Akaba amanyiriire kusiiba na nyakagaari owa ba makanika. Ku
kaabaire kaba katafiire bureeki biri omupiira gwine ekituri, kandi kaaba
kataine kituri biri orujegyere rugutukire. Eky’omugisha murungi akagaari ke
kakaba katakamuhonorahoga n’obu karabe kabaire kamuteera owa ishe-butaaka
bwasya-bwira. Eizooba rimwe akaba aheekireho munywani we ow’ahamara, Paulo
Baguma, akagaari kaahwamu za bureeki nikwo kubarundura omu ruhanga. Daudi
akagurukaho reero kaateera Paulo ahansi baitu nawe tarasiisikaire munonga.
Kwiha obwo, nyamwojo akarahira obutarigarukira kuheeka omuntu weena aha
kagaari ke ahakuba ekyo kikaba nikiteeka amagara gaabo omu kamwenda.

Ku yaabaire naashohoza akagaari, nyina Mangyeri yaamwakura n’onu yaamwetaba
batyo baatengyerana eizooba rirungi. Mangyeri akaba ari omukazi w’emyaka
nka makumi ana n’etaano. Akaba azaire abaishiki babiri kandi boona bakaba
baashweirwe. Omuhara omukuru Jowana Naamara akaba ashweire omushaija
orikukora omu bikomera, Raimondi Mukiza. Jowana akaba naakunda kuza omu
butare. Orwokubanza akaba aza Kizinda, Orwakabiri aza Kagango, Orwakashatu
aza Kaamabaare reero Orwakana aza Rutookye. Akaba akomire omu kibiina kya
mushanju ahabw’okutsibaaza. Ahu yaagyereire kuheza puriimare akaba aine
emyaka makumi abiri. Akaba atsigaire omu bibiina emirundi etari hansi ya
mushanju. N’ahabw’ekyo ku yaarugire ati omu ishomero, yaayehayo kutunga
diiguri omu butare, ebikomera n’obujaagiro. Ku yaabaire aba ataine sente,
aragara omu biti by’omwani, atookooza, mpaka ahikize eziraamutware. Obumwe
akaba anoga ebitumbwe bingi akigutwara owa Muramuzi, omushuubuzi w’omwani
ayanga kumuha sente. N’obu araabe yaabaire ari omwishiki, akaba naatemba
bundi-kishaija. Okaba omushanga atembire omu biti by’omwani obukindi
nibumwereera. Ishe, Yozefu Banturaki, akaza kumuta omu ishomero
ry’okwegyesa eby’emikono onu yaayanga agumize ati, “Ag’okwega
tibaragampeire”. Okwo omubutare niyo yaabugaine Mukiza ameezi mukaaga
amazire kuheza ekibiina kya mushanju.

Omuhara ondiijo akaba naayetwa Jesika Naatukunda. Jesika ku yaamazire
siniya ya kana yaayega eby’okukoma eishokye. Ameezi nka munaana amazire
kushoma ogwo mwoga, akatunga omushaija w’omwegyesa, yaamugamba obugyenyi.

 5

Karungi ku yaaherize kuroga enjoka, obwo arikuzibeihabeihisa entagata,
yaatandika kweteguura kugaruka ah’eishomero. Eshanduukye ye y’ebintu ekaba
eraire etebeekanisiibwe, n’ahabw’ekyo akaba atsigaize ogw’amaragaane na
banywani be abaabaire nibashomera omu gandi mashomero. Munywani we
ow’ahanda akaba naayetwa Piisi Busingye. Piisi akaba naayegyera omu
ishomero rya siniya erya Nyabubaare kandi boona bakaba bari omu kibiina
kimwe. Bakaba bakuzire kumwe kuruga omu buto. Abantu bakaba bakira
kuzaanisa Piisi ahabw’okugira amaziina abiri gombi gaine amakuru gamwe
baitu we Karungi akaba amugira ati, “Huumura kanywani, ti rubanja rwawe.
Abaakwetsire ago maziina bakaba baine enshonga”.

Ababiri bakashutama omu kishengye kya Karungi baagaaniira okuhisya obu
baija kubamanyisa ku kyamushana yaasya. Bakagaaniira ahaby’okushoma,
baaragaana kuguma nibahandiikirana okuhisya obu encuro eraahwe. Piisi
akaragaanisa Karungi ku arikwija ku mutayaayira ah’eizooba ry’okutayaayira
abeegi eri baabaire beeta vidiihi. Bakongyera baagaaniira n’aha nshonga
z’abakundwa baabo. Karungi akatsiga yaashaba munywani we ku aguma naamanya
abaishiki abu Daudi Nkunda arikutambura nabo.

 6

Ruhangariyo akahika omwa Yeremiya Turibamwe shaaha emwe y’omwebazyo
erikubanzibwa edakiika nka ikumi na itaano.

Osiibire kurungi muka Chaimaani?

Nsiibire kurungi? Ni buhooro okwo?

Muka Ceyamaani, omuky. Aneti Kyokushaba, akaba ari omukazi arikutaasya eka.
Ku yaareebire Ruhangariyo naakooza yaamanya ngu haine ekishobire.

“Yeremiya arimu?”

“Tarimu, yaaba agiire omu tauni kwonka nyine amatsiko ngu arihaihi
kwegaranjura aha. Kwonka shi ni buhooro?

“Mbwenu k’okundeka, ni buhooro na nkahi.”

Kyokushaba akaigurira omugyenyi wa iba yaataaha omunju, nikwo kumwakiiza
egiraasi y’ekitiribiita. Nyamugyenyi akateeramu emisha nk’eshatu, egiraaasi
yaaba bwomoomo. Ku yaamazire kuteera nyakagiraasi pooshi, yaateera
ekiruhuuko obwo agumize ati, “Ka zaare!”

Kyokushaba akamushukiramu endiijo giraasi, ei yaanyweire naayeshotoora.

Ku baabaire bakiri aho, Ceyamaani yaatabiirira. Akatangaara kushanga abantu
barikugambira omu nju, orwigi rutakingire hatarimu tabaaza kandi manya obwo
zikaba zaabaire shaaha nk’emwe n’ekicweka. Ahabw’embuga yaabo kwetooroorwa
emiti, akabira aharubaju rwa buryo hamwe n’orutookye aharubaju rwa bumosho,
omwirima gukaba gurahuka kutaaha omunju. Shaaha nk’ikumi na ibiri okaba
oshanga enju yoona yaabaire ndindindi. Kandi uwe Ruhangariyo akaba
amanyiire kuhemba shaaha nka ishatu nangwa n’obumwe akaba ariira aha kwezi.
Yeremiya akaba naija kugabwa ayombire ahabw’okushanga enju etakingire.
Akaba atenda ku emibu etaaha omunju ahakuba akaba atenda kubyama mu katimba
k’ensiri aku yaabaire agira ngu nikareeta ekibiga kingi. Obumwe akaba
aimuka omu itumbi akakomoorora reero nazo ensiri ziraara nizimweshongorera
n’okujunjuuta kwazo oteebirwe n’okumuruma, okashanga omubiri gwona
gutumbire omu kasheeshe.

“Ryarenga buhooro?”

Omukazi we niwe yaabandize kumugarukamu,“Eego Sebo.”

“Eego Chaimaani”

“Ruhangariyo, biri obaire aha, ni buhooro?”

“Ni buhooro Chaimaani.”

“Buzima?”

Kyokushaba akashotooka mpora yaakinga orwigi, yaahemba etaara nikwo
kweshoka omu kiyungu ei yaajumbukire na ka chai ka Chaimaani. Gakaba gari
amate omu furasika rutaaba gashendekyereziibwe esohaani eboogire emigaate
ekuratiirwe endiijo erikukooja n’ebinyoobwa bikarangire. Ebyo nibyo
Chaimaani yaabaire ainukiraho atakatangireire kyakiro y’ekiihuro rweiguuga.

“Weeza eshagama neeruga omu rushandago.” Ekyo nikyo Ruhangariyo
yaateekateekire obwo yaamara kureeba Chaimaani owaabaire aine orubondo
rurikubwegabwega nk’orwa mukama w’enkyebebe. Omutwe gwe gukaba guri
nk’omupiira gushagatiirwe ebigojo n’emihiro, enyima n’omu maisho. Akaba
naatuuheera ahabw’okuvuga ka pikipiki kuruga Ishaka mpaka Kabingo. Aha
maisho ge hakaba hajubiibwe etuutu orikushusha oti baamunaabisa omu mugyera
gwa Ncwera.

 8

Nkunda eizooba ry’okubanza rikaba rimugyendeire buhooro. Egaari ye ei
yaabaire naayerarikiira ahabwa bureeki zaayo ezaabaire zaahonzire ahansi
munywani we ow’ahamara rikarenga etamurundwire hansi. Akavuga mpora mpora,
yaaguma naaraba aha beegi abaabaire nibakwata nibiragara ngu batakyerererwa
bakabateera ezi Mbaguta yaateire muha. Gukaba guri omucwe kuteera abeegi
eminyaafu omu mashomero obwire obwo. Baingi bakaba nibaikiriza ngu
okunyafura abeegi nikibareetera baagira obwengye.

Abeegyesa bakaba batuma abeegi eminyaafu y’okubatsibura. Omwegyesa akaba
aine obushoboorozi kuteera ahu yaasiima kuteera. Rukaba rutari rubanja
kunyafura omu mugongo, aha maguru, emikono, omutwe, omu bitsya hamwe n’aha
kibunu. Abeegi baingi bakaba barahuka kumanyiira eminyaafu eyaabaire
ebateerwa aha kibunu. Ku baabaire beega emiringo y’okugumira nyaminyaafu ei
baabaire beeta okugifurizinga, nikwo okugihorohoza, batandika kwesiimirana
abeegyesa bagumize bati, “Kibooko n’omuyaga, ekibunu n’eibumba.” Abamwe
bakaba bajwara empare na za sikaati nyingi kwenda kutangira eminyaafu
okubasaasa.

Omu muhanda ogwo hakaba harimu abeegi babiri ebihanda abu baabaire
babingire omu ishomero rimwe omuri Kampala kwonka bari enzaarwa za Kibingo.
Aba baakashekyerera egaari ya Nkunda. Egaari ye n’obu eraabe yaabaire
neeshusha nk’eyaahonire omwegyemure gwa Noa, ekaba eine ekerengyere nsya.
Nyaboojo ku baagireebire nikwo kumugira ngu aguze ekerengyere agure egaari,
ekyareeteire abeegi abaabaire bari omu muhanda baasheka baarya ebinyansi.
Abantu abaabaire bahingire haihi n’orwo ruguuto orurikuza Rutookye bakagwa
omu katangaaro. Eki tikiramugwisize kubi ahakuba tigwo gwabaire guri
ogw’okubanza kukihuurira.

Nyaboojo babiri bakaba nibaza omu kibiina kya kana. Bakaba bari
baarurangaanwa omu micwe mibi. Bakaba baine ebishaka aha mutwe ngu
n’eishokye, bajweire ebisaati biine obumata, bagyenda ebisaati
bijangariire, bari baaruyombagatana, baagunyweka kandi omu kuganzya abandi
bakamba bainemu akati.

Nyaboojo ku baatandikire nibahika bati omu kibiina baashutama omu ntebe
y’enyima eyaabaire eri omu kashonda. Ahabw’eishomero kuba risya rikaba
riine n’abeegi basya, abaingi batamanyiine okwihaho nyaboojo babiri.

Omu kibiina hakabanzamu omushomesa w’eishomo ry’emibazi erimanywa nka
Kemisiture, owaabaire naamanywa nka Bumbakare. Akaba ari omushaija
w’oruhara rurikwengyengyeta omu kashana baitu obumwe akaba ajwara
akakofiira k’abasiraamu. Akaba aine omureju muraingwa kandi obumwe ku
yaabaire aba naarya ashanga gwatangire engaro omusohaani. Akaba akira
kujwara empare za bishatu bya kana , reero omubigyere anaanikamu enkaito na
zaasokisi za mutare.

“Amaziina gangye niinye Bumbakare Muhamadi”

Ku yaamazireyo ati abeegi bateera engaro n’akaari k’okumutangiirira. Abamwe
bakateera za desiki zaabo, reero abandi baateera ahansi ebigyere byabo,
ecuucu yaayereera.

“Niinyija kuba nimbatwara omu ishomo rya Kemisiture”

Aho engaro n’akaari tibirabeire bingi. Abeegi bakaba batari banyamikago ba
Kemisiture. Baingi bakaba bagira ngu n’amaino-ga-ruguru. Nk’eiteeka buri
mwegi omu siniya akaba aine okushoma Kemisiture. Boona bakakyemera kwonka
bakaba batakikunzire. Ku bataragyemirwe, Kemisiture ekaba neetwarwa
bigahwa. Manya nabo bakaba nibatiina, bakaba nibasinga. Abeegi abubaabaire
bakuratiire omu mashomero agu baabaire barugiremu bakaba bakizire kutunga
enkoni za ba biishoopu omu ishomo niryo rimwe.

“Hati n’imwe mweyanjure. Abeegi bataahi baanyu babamanye naanye mbamanye.”

“Nyowe nibaanyeta Sipayidamaani.”

“Kandi nyowe nibaanyeta Baadimani.”

Nyaboojo babiri kubaamazire kweyanjura, kiraasi yoona yaagira eti hwaaa,
baasheka barya ebinyansi.

“Tinaija aha kuzaana n’imwe”

Ahonaaho, omwirima gukajwara aha maisho ha Bumbakare. Akaba atakira kukunda
kushiisa omwanya.

“Naabuuza amaziina gaanyu ba sebo”

“Nyowe nibaanyeta Sipayidamaani”

“Kandi nyowe nibaanyeta Baadimani”

Abeegi bakaatika baasheka. Abaabaire bari omu kibiina kyakashatu nabo
baasheka ahakuba bakaba bahuriire ebyabaire nibigyenda omu maisho omu
kibiina kya kana. Eryo izooba, ondiijo mutsigazi omukibiina kya kashatu
akatandika kufumura omuhengyere omu kibaaho ekyabaire nikyatanisa ebibiina
bibiri. Aha muheru gwa wiiki y’okubanza akaba naabaasa kuhurizana kurungi
na Sipayidamaani hamwe na mugyenzi we Baatimaani baitu bambe bakaba
baamizirwe ensi.

Bumbakare akareega oruhi yaareeguura Sipayidamaani yaabanga orundi
yaarubandika Baatimaani, abeegi boona baakwata aha minwa reero ebibiina
byona byagira ngu ceceku!

“Maani, ogu gaayi yanteera omuteehimbwa?”

“Nikireebeeka nyowe yanteeza enyondo.”

Sipayidamaani na Baatimaani ku baamazire kugambirana batyo, ekibiina
kyayatika kyasheka. Mpaho Bumbakare akababuuza ogundi murundi, batyo
baamwesiza nikwo kubabinga omu kibiina kye ah’eizooba rya kyabugyenyi.
Abeegi abandi bakeeyanjura boona emitima ebari omu kanwa. Bakababeemerera,
bagamba amaziina gaabo n’ahu babaire nibashomera. Ku haabaire nihaburayo
omuntu omwe ekide kyagamba nikwo Bumbakare kubasiibura akashohora.

Omwegyesa owaakuratsireho akaba ari Daudi Nkunda. Sipayidamaani na
Baatimaani ku baamureebire baayekanga. Bakashohora n’ebyabo baamirwa ensi.
Abandi beegi tibaramanyire nshonga yaabatwara okwihaho abo abu baizire
nabo. Nibwo baamanya ngu omushaija ou baabugana omukasheeshe n’omwegyesa
waabo.

“Muraire kurungi abeegi?”

“Turaire kurungi Sebo?”

“Amaziina ndi Daudi Nkunda”

Abeegi bakamuteerera omu ngaro. Baitu ku zaabaire nizikigamba yaareeba
omutwe gurikuringuuririza omu muhengyere ogwabaire gufumwirwe omu kibaaho
ekyabaire nikitaanisa siniya ya kana hamwe na siniya ya kashatu.

“Mutsigazi we yetware!”

Abeegi abamwe bakareeba nyakatsigazi kakye baasheka kandi ko kaabura
kumanya ku omwegyesa akateireho abiri.

“Kare. Ogwo reka tuwime amaisho”

“Niinyija kuba nimbegyesa Orungyereza”

 EKICWEKA KYA KABIRI

 1

Ayiriini Kyomuhendo akaba asiibiire owa nyinento owa Nkuuna. Eizooba eryo
akaraarayo ekiro kyona bwasheesha. Akaba asiibire arikuhwera nyinento
kuhuumurusya abaana. Nyinento, Jovanisi Naashaba akaba aine abaana bato,
omujigaijo guri omu kibiina kya mukaaga kandi obwo akaba agugwize.

Ku yaahurire ngu omuhara amazire obwakaraani, yaatandika kumusheruurira
omushaija. Ayiriini na Jovanisi bakaba nibakundana munonga. Jovanisi akaba
naakiza Ayiriini emyaka nka munaana yonka. Nyina wa Ayiriini ku yaafeire,
nyinento yaamuhuumuririza reero omukago gwayeyongyera. Jovanisi akaba
arezireho nyamwishiki omu buto bwe.

Ku baamazire kyamushana ah’eizooba rya kabiri ry’oruzinduko rwe, ababiri
baashutama aha mukyeka ahansi y’ekiti ky’omuyembe ogwabaire guri omu
kibuga.

“Kaanyesige ngu tihaine ahureire ebitwaza kugamba, muhara wangye”

“Oihireho ow’ahaiguru, nyakwento”

Ayiriini ku yaabaire atakakiherize omu kanwa, omuyembe gwaragara gwateera
rwagati yaabo boona baaguruka baakanga owa nyakacu obwo nyinento we
arikumanya ngu owaaba ari ahaiguru yaahanantukayo”

Eizooba rimwe omushaija akaza kwiba na mutabani we. Baakwata omuhoro
n’efuka baaza kwiha muhogo ei baabaire batabyaire. Nyamushaija akagambira
omutabani ati iwe guma nooreebareeba, ku haakugira owaija kutukwata
ongambira batanjandura bukaba obuhano.

Omushaija ku yaabaire akiriyo naiha muhogo atakaihireyo na munwa gumwe,
yaabuuza omutabani ati, “Haine oriyo?”

“Eshonda ina tihaine ou ndikureeba kwonka Ow’ahaiguru agatuteireho”

Nyamushaija akamanya ngu baamureeba nikwo kushaba akabunu amaguru, akairuka
buguru-butakora-hansi. Akaija kwijuka ngu yaayebwayo efuka n’omuhoro ebi
yaabaire amazire kwiha ow’omuheesi enshumi nkye.

“Kwonka mutabani waareeba oha?”

“Tihaine waaba ariyo, naaba niimanyisa ngu Ruhanga ariyo naatureeba ahakuba
omubuurizi akatugira ngu aine ekiisho kihango.”

Omutima ku gwamugarukire omunda, yaatandika kugaaniira n’omuhara.

“Ongizire ngu obwakaraani obuherize?”

“Eego, yebare kunshabira”

“Hati shi ekirikukurataho n’enki?”

“Ninja kusherura omurimo.”

“Ebyo waatandikire mwana wangye. Nyowe ka ningira ngu okatungire omushaija
oshwerwa?”

“Ruhanga rwangye!”

“Otatangaara. Nambwebu nyowe mbaire naakureebeireyo”

Ku yaabaire ariyo naakimarayo yaareeba Ayiriini yaahinduriza aha maisho,
yaamanya ngu ebi yaamugambira byamugwitsa kubi. Ekyo kikareetaho akaceceko.

“Ngire ngu eki nikyo ki abaire anyeteire? Nyowe mbaire mushabire omushaija?
Kwonka nikireebeka n’omurimo gwe.”

Ayiriini ku yaarugire omu itobe y’ebyo bibuuzo, yaagambira nyinento ku
arikwenda kugaruka owaabo. Iba wa Jovanisi akaba atarimu, akaba agiire omu
ruzinduko. Buri omwe akaba naamumanya ahabw’okukunda abakazi. Ogu gukaba
guri omurundi gw’okubanza Ayiriini kutayaayira nyinento n’okuraara
akaraara. Kwiha yaatandika kunyeeta iba wa Jovanisi akaba amureebesa
eriisho ririkwaka rukundo kandi eki kikeeraarikiriza Jovanisi.

Ayiriini akaba amaririire obutashwerwa atakaboine murimo akatunga esente
z’okuhwera ishe Ruhangariyo. Eki kikagwisa kubi nyinento owaabaire
yaamutungire omushaija owaabaire naavuga takisi aha ruguuto rwa Ishaka-
Rutookye. Ayiriini akaba naamanya ngu ti kyorobi kutunga omurimo ebiro
ebyo ahakuba baingi abaabaire barikumukiza obwegyese bakaba batambwire
enguuto za Kampala barikusherura emirimo egumize eti ndahi. Baitu nabwo
akaba atarikwenda kwiruka kwenaga omu bushwere ataine kuyaayekoreire
ahakuba okubinga abakazi gukaba guhindikiremu omuhango. Nyinento akaba
ayangaine emirundi etari hansi y’etaano omu mwaka gumwe gwonka. Akaba
akwata iba n’abakazi abandi reero abanza ayangana akiza kugarukayo ashanga
ataahize. Baitu eky’omugisha murungi, ku yaabaire agaruka ababinga.

 2

Ku yaagarukire omuka yaateekyerereza ishe eki nyinento yaamugambira. Ishe
akaba atarikumanya eki araamugarukemu. Omutima gwe gukaba nigutoonya
obujune ahabw’enshonga z’eitaka eri Fabiano yaabaire ariyo naayeteguurira
kuryangatanisa. Buri izooba akaba akuura omugoorora aguma naahangusya
eitaka rye.

Akaba arugire owa Chaimaani owaabaire amugizire ngu agarukye aha Saabiiti
ahakuba akaba aruhire. Obwire obu yaamazire owa mukuru w’ekyaro bukafa
busha oihireho egiraasi ibiri z’ekitiribiita ezi Aneti Kyokushaba yaabaire
amuhaire. N’obu Turibamwe yaamwesire kurya nawe, Ruhangariyo akatiina
ahakuba nyamushaija bakaba nibamumanya nk’omushuma. Kandi hoona nabwo akaba
naateekateeka aha naku y’okwibwaho eitaka.

N’ahabw’ekyo enju yaabo ekiro ekyo ekaraara neetoonya obujune n’amaganya
ahabw’emirabanamu erikureebeka nk’eyaabaire yaatandika oruzinduko rwayo
omuka ya Ruhangariyo. Emirabanamu egi ekaba egwire nk’enjura. Ekaba eri
omugyenyi ataine kaadi, eri kibwetaasya baitu etaizire kumaraho obwire
bukye.

Ruhangariyo akateeka amaju ahansi gaajwarana n’akacuucu, yaahanika emikono
ahaiguru yaatandika kutakira Ruhanga,

“Ruhanga nimmanya ngu oriho kandi nooreeba enaku yangye. Ngirira embabazi.”

Ku yaahikire aho eby’okushaba byahwahyo – ekicweka kyagarukira aho, omuhara
yaakwata omuhanda yaaza omu kishengye kye yaayejumbika omu kitanda. Ku
yaagweire ati aha kitanda yaayebwa kweshweka. N’obu haabaire hariho embeho
ei bamwe baabaire bahurira omu mishokooro, we akaraara naatuutuka obwo
eriisho arigunwire. Akaraara omu kibira ky’ebiteekateeko. Akabanza
yaateekateeka aha bi nyinento yaamugambira, yaatekateeka aha buremeezi obu
ishe yaabaire naarabamu mpaho yaateekateeka aha by’okusherura emirimo.
Akaijuka omwishiki munywani we, Ketura Kekirunga ou munywani we yaatwire
Buganda kusherura emirimo. Ku yaahikireyo yaamutwara kukora omurimo
gw’obwamaraaya ogu nawe yaabaire aherizemu emyaka ebiri. Ayiriini akaba
atarikwenda kuba atyo.

Ngu engozi ya muha teheeka oti ka yaaheekire nyakufa. N’ahabw’ekyo akacwamu
obutatwarwa muntu ou atari kwetegyereza kurungi ngu naaza kumusheruurira
omurimo. Ketura akaba aija omu kyaro aha Nohiri bareeba naabereshera baitu
baingi bakaba batamanya eki akora Buganda.

Eizooba rimwe omu ka huumuro ka Nohiri, Ayiriini akeekiikana Ketura
yaamuteekyerereza byona ebyamubaireho.

“Naanye bambe nkaba ntakunzire ngunze kuguza omubiri gwangye kandi tihaine
muntu yaabaire naateekateeka ngu nimbaasa kukora ekintu nk’ekyo. Baingi
bakaba nibaamanya nk’omurokore – ow’eishemwe kashushu, ou barikukutuma
okatwara. Ku naaherize kwega eby’okuteeka, munywani wangye Arisi Kyarimpa
yantwara Kampala ngu aze kunsheruurira emirimo y’okukora omu hoteeeri.
Nkaba ngyerizeho kusherura emirimo baitu ekaba embereire amaino-ga-ruguru.

“Hoona shi kanywani ka ntainemu na simooni n’emwe”

“Otafayo niinyija kukusigira ez’entambura reero onshangye Kampala.
Oraazingaruurira ku orizitunga”

Eryo izooba amashemererwa gakandemesa n’okurya. Nkareeba ku buzima kwo
Arisi ari munywani wangye ow’ahanda kandi ori kunfaho.

Nkatandika kweteguurira orugyendo rw’okuza Buganda nkaza kusherura esente.
Obwire ku bwahikire obwa Arisi kugaruka Kampala, nkatandika kumuhwera
kumutebeekanisiza ebintu ebi yaabaire naija kutwara Buganda. Okutu kwa
Arisi kukaba kutaruga aha simu. Akaba agamba n’abantu abaingi, ogu akiba
atakaherize, ondiijo aba yaateire, za haro zaaba za haro.

Nkamutengyera orugyendo rurungi kandi twaragaana ngu mushange Kampala
ahanyima y’ebiro bibiri. Nkaba niinyija kumushanga omu baasi paaka
antegyereize.

Nkasimbura shaaha nk’emwe naaza aha kooru-bokisi naamuteerera esimu
kumumanyisa kunaasimbura hamwe n’okumugambira ekika kya baasi eki naatemba.
Nkamuraganisa kuguma niimumanyisa ahu baasi yaahika obwo ndikwejunisa esimu
z’abantu abaabire bari omu baasi.

Shaaha nka mwenda nk’egaranjura Kampala reero maawe naareebera okutangaara.
Nkamanya nti tinaatuma naayehikira ahakuba omutima gukampamiza ku naabaire
ntarikubaasa kuburwa omurimo omu rurembo ruhango rw’eihanga nk’oru.

Arisi akaba naatura omu kashengye aku yaabaire naapangisa omuri Bwaise eya
Kampala. Nkaba mpurira nibagira ngu ogu n’omwanya ogu otari kubaasa kugamba
ngu amaizi n’amagara ahakuba emyegyemure ekaba ebakora eki omukazi
yaakozire mukaiba enjura ku yaabaire egwa. Nyakashengye kakaba karimu
emifarasi ebiri, ebijwaro, amajuta g’emiringo n’emigaju mingi hamwe
n’ebikoma bitari bimwe na bimwe. Amaisho gangye gakaremera aha busikaati
bugufu obu naabaire ntakareebaga Arisi ajwaire.

Akantindira ahansi naabyama naagwejegyera baitu ekiro naasiimurwa emibu ya
Bwaise eyaabaire neejunjuuta omu matu gangye nk’omuzinga gw’enjoki
zirikwenda kutonera.

Ekyamazire ekikoba aha mutwe n’okushanga nyakuntaayaayisa atari
mukishengye. Nkateekateeka nti obumwe yaashohora aheeru kakye kwonka ku
naategyereize omwanya muraingwa naimuka naakyebera orwigi naashanga omunda
rutatsibire baitu rutsibiire aheeru.

Omutima gukampuruutuka omu nda nikwo kwimuka nkateera ekibiriiti nkahemba
ka kanduro. Nkareeba bwa sikaati bwingi bugufu obutari kubaasa kujwarwa na
mwereere. Ku naabwepimiremu naatiina munonga oti haine owandeeba.
Bukaba butari kubiika n’obukaakuba akahare k’omunda. Omuntu akaba naabasa
kureeba oku waazairwe. Ahanyima y’eshaaha nka ibiri nkahurira emitsindo
y’abantu babiri aheeru hamwe n’amaraka abiri. Rimwe rikaba riri rihango
reero akandi kari kakye. Omutima nkagukwata omu ngaro naamanya nti abashuma
ba Kampala bantaahiirira, naategyereza ahu kiraayatire eitaka.

Nkahurira omukazi yaateeka ekishumuuruzo omu nkufuru yaakihindura, yaigura.
Nkahuuha akataara kwenda ngu owaataahamu atandeeba. Ku yaataahiremu
n’omushaija we, orwigi baarwigatira akaboroti reero Arisi yaahemba etaara.

“Ogu shi nawe nookora nawe nainga ni munywani waawe?”

Nkahurira Arisi yaagarukamu omushaija omu karaka kakye agumize ati, “Ekyo
tikyawe kumanya Sebo.”

Ka burangiti akunaabaire nyeshwekire kakaba kari akahuuhe kandi kari
kureeberwamu. Arisi akaba ajwaire kamwe aha busikaati bwe obukunkuri kandi
omunda hatarimu mpare. Akaba ajwaire ka toopu, kagufu karikworeka omukundi
reero go amabeere garikwehuuba kutoroka. Uw e n’ogwo mushaija bakaba bari
nk’empata n’orwigi beemereire barikunywegerana.

Nyamushaija akaba ari rutaaba w’ebikono n’ebiguru biri nk’emitumba. Akaba
aine omutwe muhango gurihaihi kushangirwa emihiro n’ebigojo. Ekitanda
bakakyejumbamu. Omu daakiika nka itaano nkahurira Arisi yaamugira ati
shohora ezaawe zaahwayo. Omushaija akaimuka obwo arikutuutuka nk’ou
baajabika omu maizi ga Ncwera. Ku yaashohoire ati, Arisi akaigi
yaakateekamu boroti, yaatungikaho n’engufuru.

Eizooba eryakuratsireho akaanyaturira eki arikukora.

‘Niinyesiga ngu tori mwereere. Kampala egi ei orikureeba teyorobi.
Yetebeekanise tugyende hamwe omu mwebazyo.”

“Tuze kukora ki?”

“Otafayo noija kukireeba. Reka kuba nk’omwereere.”

Nkatandika kwekyengyera eki Arisi arikukora. Nkongyera naamubuuza nti,
“Hoteeri ei omboneire kukoramu nibakora omu mwebazyo n’ekiro bwonka?”

“Naakugira ngu Kampala egi teyorobi. Yepime omu busikaati obwo. Nitwija
kugyendana omu mwebazyo. Tiinyine murimo ogundi.”

Omu mwebazyo ku naayangire kugyenda yaanyima eza kyakiro naagwekoma. Omu
kasheeshe tarampeire z’entagata nk’oku yaabaire akozire ebiro bibiri
enyima. Kyamushana nayo nkagwekoma nikyo kimwe na kyakiro. Omu mwebazyo
akambuuza ati, “Tugyende hamwe aha murimo?”

“Ngaaha noija kuntungira ogundi murimo.”

Akahunama yaagyenda ngu naaza kukora. Ekiro ekyo taragarukire kandi naanye
nkaraara ndigunwire bwarugaho bwahumuura. Eizooba eryo manya ryona ryona
taranuukire muka obwo tingira kundateire omu nda ebiro byayeshumba omuri
bibiri. Ku yaagarukire omu mwebazyo yankabukira, “Waaba otarikwenda
kugyenda naanye ekiro eki osherure ahu oraraare. Waaba otahaine otambure
aha bigyere nk’ente ogaruke Kabingo.”

Nkaba ntaine ky’okukora okwihaho…... Ketura ku yaahikire aho yaayatika
yaarira naanye yankwasa enaku naayatika naarira.

Obu aijuka ebi byona, abayo ahononoka, oturo turiyo nitumutwara.
Ruhangariyo akaza kukanguka omu muhononoko yaashanga omuhara naacura.

“Huumura!”

 2

Daudi ku yaagarukire omuka shaaha nka ikumi na ibiri yaashanga Piisi
Busingye amutegyereize. Nyina akaba ayerarikireire ahakuba Piisi akanga
kumugambira eki yaabaire naayendera omutabani. Piisi akaba ari omwishiki
arikukunda kugaaniira baitu arikumanya kubiika ebihama.

Akategyereza edakiika nka ikumi na itaano. Ku yaabaire naaganiiramu na
Mangyeri, yaahurira ekerengyere neeranga okwija kwa Daudi. Mangyeri nikwo
kumugira ati,

“Manya ngu gwo yaija gyenda omubugane.”

“Ngaaha nanshanga aha mpaha.”

“Musiibire kurungi.”

“Eego, shana iwe?”

Boona bakamugarukamu hamwe nk’abaaba bakitensize.

“Ni buhooro baitu Piisi niwe asiibire akutegyereize.”

“Piisi, ni buhooro?”

“Eego, huumura!”

Daudi akahigika akagaari ke aha mbaraza y’ekiyungu yaahika haihi na Piisi
reero nyina yaayeyongyera omu kiyungu kwinegyeza omuriro omu mboga za
kyakiro.

“Nyine obutumwa bwawe.”

“Obutumwa bwangye? Kuruga nkahi?”

Manya obwo obu bagamba bwona bahwihwitsa ngu Mangyeri atabahurira
akabashekyera. Akaba ari omukazi nyeikazi owaabaire ayenda ngu abaana be
bagire emicwe. Jowani Naamara ku yaaherize kushwerwa owa Raimondi Mukiza,
omukozi w’ebikomera, nyamukaikuru yaahwa amaani.

Jowani akagyenda eizooba rimwe ataine ou agambire. Akaba ataine nshagarizi
yoona n’obu yaakuba ey’omubazi. Akashanga Raimondi omu kikomera,
nyamwishiki yaatoorana emyenda omu bi nyamushaija we yaabaire naaguza mpaho
baakwata ogwa Bukuba ei Raimondi yaabaire naazaarwa.

Nyamushaija taraijire kweranga. Baamahwehwe nibo baagareetsire ngu
akashwerwa Bukuba. Abandi bakaba bakira kumureeba omu butare naarabarabamu
na nyamutsigazi omu shaaha z’omu rwita-waabo obwo akatare kaamara kukinga.

Okwiha obwo Mangyeri akaba amaririire kureeba ngu omutabani Daudi
tiyaashiisikara atamuhikize aha kitiinisa. Obugyenyi akaba ahereerukire
obwa Jesika Naatukunda omuhara omukuru.

Mangyeri akaba ayehanangisireize Daudi kuruga aha baishiki akateeka omutima
aha kushoma. Baitu rukundo ye na Maria ekabyarwa bakiri bato, yaatooka
baija nibakura, mpaho yaarabya omu bunyeeto bwabo. Ekaba etegyereize
kugyeswa omu bushwere oburikwera obwo baaheza emishomo.

Fabiano akaba atakendaga kureeba Daudi aine omuhara, Maria. Akaba naayenda
ngu omuhara ashwerwe mutabani wa munywani we ou baabaire nibakora hamwe omu
tauni ya Ishaka. Eduuka ya Fabiano eya Faabi Saapurayizi ekaba eshungaine
n’ey’omugaiga Kanyankore. Kanyankore akaba naaguza ebyoma kandi eduuka ye
niyo yaabaire neekizayo obuhango omuri Ishaka yoona. Kanyankore akaba ari
akashaija kakye kagufu kari nk’omu myaka makumi ataano. Abamwe bakaba
batamanya ngu aba omutungi ahabw’okuba akashaija kakye.

Omu magyenyi gatari gamwe na gamwe, bakaba babanza bamushutamisa enyima
okuhisya obu abaabaire nibamumanya baabaire bamwihayo bakamushutamisa omu
myanya y’ekitiinisa. Mutabani wa Kanyankore akaba aherize omwaka
gw’okubanza aha Yunivasite enkuru eya Makerere arikushoma diguurii omu
by’ebiragiro. Baitu abaabaire nibamumanya bakaba nibagira ngu bikaba bitari
kumutwariza kurungi. Manya nyamutsigazi, Edisoni Mwesigye, uwe akaba
naayenda kwega eby’okushuubura kwonka ishe yaamugyema kwega ebiragiro.

Nk’ishe, Edisoni akaba ataruga mu bakazi n’abaishiki manya empitirizo
eshusha eki ebaziira kandi ngu kajuga ezaara kaborooga. Egi niyo nshonga ei
Karungi Maria yaabaire abaha obwo nibamumugyema.

Kanyankore akaba aine sente ensya n’enkuru baitu tihaine mukazi yaabaire
amara owe emyaka ebiri. Niwe yaabaire naakizayo abaana omuri Ishaka. Buri
mwana akaba aine nyina. Baitu ahabw’okugira ebibanja bingi abakazi abaingi
bakaba bagumaho boorora abaana baabo kandi abandi bongyera bashwerwa ahandi
reero baguma baija kushuura abaana baabo. Abamwe bakaba bagyenda n’abaana
baabo ei baabaire baza kusherwa. Abamwe bakaba babatambikira ba nyinabo
bagyenda kushwerwa busya.

Edisoni akaba ayejunisa esente z’ishe kushendashenda abaishiki. Ou yaabaire
ayegaita nawe biri ekicweka kyagarukira aho. Aha myaka makumi abiri
n’etaano akaba aine abaana mwenda, kandi abo n’abaabaire nibamanywa.

Omu kihuumuro kiraingwa ekya siniya ya mukaaga ekyatandikire omu kwezi kwa
ikumi na kumwe, Daudi akaba akira kureebwa aine Maria. Emirundi mingi
Fabiano akaba akabukira omuhara ngu arugye ahari Daudi baitu waashusha oti
onu amatu agateiremu ebiti oti nainga naateerera embwa omukuri.

Eizooba rimwe, ababiri bakaba bashutami ahansi y’omuti omu shaaha
z’ekirenga-bazaana, bariyo nibagaaniira. Ekigaaniiro kikaba nikikwata
ahaby’emishomo. Ku baabaire bari aho Fabiano yaija mpora yaabashurika
eminyaafu. Akongyera yaarabura Daudi Nkunda,

“Mutsigazi ruga ahari muhara wangye waaba nooyenda obusingye.”

Daudi na Maria bakatoora gumwe obwo Maria ahabw’okutiina eminyaafu
yaagyenda naacura. Daudi akaiha akatambaara omu nshaho ye yaamuragaza
amaziga, yaamubumbatira obwo arikumuhunamisa kyabwereere.

N’obu baraabe baabaire nibakundana munonga kuruga n’omu buto bwabo, ababiri
bakaba baragaine okutarya ebitumbwe. Bakaba baragaine okutegaita omu
by’omubonano okuhisya aha bushwere. Obumwe n’obumwe bakaba beeshanga
ah’ekiikire kwonka omwe akyenda kukyemwa ondi amwijutsya endagaano. Daudi
akaba akira kukyemwa munonga.

Amakuru g’okushurikwa n’okunyafurwa ezi Mbaguta yaateire muha ku gaahikire
Mangyeri na Yozefu, abazaire ba Daudi Nkunda, baijura enaku baamanya ngu
mutabani waabo ari omu kabi nk’esaano. Fabiano akaba atari mushaija
w’okuzaaniraho ahakuba akaba naabaasa kukoresa obugaiga bwe kukora nari
kutunga kyona eki arikwenda. Akaba naabasa kwejunisa obutungi bwe kwihaho
buri nkongi yoona eyaabaire neeyemerera omu muhanda gwe.

Hakaba nihazereera engambo omuri Kabingo ngu nyamushaija akaba aine
akakwate n’okusya kw’enju ya Mujurizi, owaabaire ayangire kumuguza eitaka
kumara emyaka ikumi. Eryo itaka rikaba niryatana na faamu ya Fabiano. Akaba
amuhaire sente nyingi azangire ngu uwe tarikwenda kuriguza.

Nikigambwa ngu nyamugaiga akapangisa aboojo, embura-mukoro kugyenda kwosya
enju ye. Enju ku yaahiire nyamushaija yaataka ngu Fabiano amuhe esente ezi
araamuhe onu nawe yaamuha nkye ahari ezo ezi yaabaire naaza kumuha enju ye
etakacumikirweho ogw’oruhiira ahakuba ebintu bye bingi oteireho na pikipiki
ei yaabaire naavuga nka boodabooda. Kyakahaire tihaine muntu owahiireire
omuri egyo nju. Uwe n’omukazi we owaabaire aine enda y’omujigaijo
bakarahuka kwamuuka omuri egyo nju. Bwanyima y’ameezi nka mukaaga, aboojo
abaayokize enju bakaija baabyatura. Bakaija baagira obutaikirizana na
mukama waabo owaayangire kubongyera sente nk’oku yaabaire abaraganiise. Aho
pooriisi ekaija yaabajandura reero kooti yaaragiira abazaire baabo ngu
bashasure ebintu ebyahiire ebyabazirwemu obukaikuru makumi abiri kandi obwo
oteireho n’okubakoma emyaka etaano buri omwe obwo manya bari omu kihome
Nyamushekyera. Abagurusi n’abakaikuru bakacuramiirirwa baaguza otutaka
twabo baashasura ogwo mukunkuma gw’esente. Fabiano akareebwa nk’owaabaire
ataine rubanja ahakuba niwe yaabandize kuhwera Mujurizi obwo arikumuguraho
eitaka rye kwenda ngu akaabona ei yaatandikira. Enshonga ezindi kooti
ekagira ngu zikaba zitaine mutwe n’amaguru ngu kandi zikaba zigyendereire
kukomaho Fabiano amatu g’embuzi ngu zimuriise engwe.

N’ahabw’ekyo ababiri bakaba nibatiiniirira amagara ga mutabani waabo. Ekiro
ekyo bakamwehanangiriza ku aruga ahari muhara w’omugaiga onu yaahunama
yaayegyera omu kitanda yaabyama.

Ahabw’okutiina Mangyeri, Piisi akateeka ebaruha omu nshaho y’esaati ya
Daudi yaasiibura nyamukaikuru atyo yaagyenda.

 3

Yeremiya Turibamwe ku yaaherize kureeba oburemeezi obwabaire buri ahagati
ya Gordon Ruhangariyo hamwe na Fabiano Mpairwe, yaayeta Fabiano kwenda ngu
amanye eki arikuteekateeka aha rubanja oru Ruhangariyo yaabaire amazire
kumutabaariza omu kooti y’ekyaro kya Kabingo.

Omugaiga akavuga emwe aha motoka ze ez’ekika kya ipusaamu yaija owa
Chaimaani. Yeremiya akaba ashutami omu irembo aha katebe akuyaabaire
ashaagireho. Akaba ajwaire kaavesiti akaabaire nikeera baitu koona kakaba
kari ekyambu ahabw’ekyoya eki yaabaire ahungire omunju. Ka vesiti
kakagyezaho kushangira orubaju rumwe rw’enda baitu kaaremwa rwaza aheeru.

Okuhuumuza ahabiteekateeko akaba araarize reediyo ngu neemuyombeerera.
Amabeeho g’omwebazyo gakaba gaatandika kumuhuuha nikwo kureeba motoka
erikutemba owe. Omuri kabingo ni Fabiano wenka owaabaire aine motoka
z’ebika nk’ebyo. Kugira ngu akaba amutumireho, Chaimaani akaba naamanya ngu
ni Fabiano. N’obu yaabaire ari omugaiga, akaba naateeka eifubo omuri
Yeremiya ou obugaiga bwe bwabaire buhuuyuukire. Nangwa n’obumwe Yeremiya
akaba aza owa Fabiano ngu amuguze sente. Yeremiya akaba ari omutungi emyaka
nk’etaano ey’enyima. Akaba aine eduuka y’ebijwaro eyaabaire neekizayo
obuhango omuri Ishaka baitu akaija yaaginywa yaahwaho, atyo yaagaruka ahari
busha. Abagaiga bataahi be bakaija baamushondashondera sente baamutandikira
eduuka endiijo kwonka ekaba neekora biguru-bya-mpitsi.

Fabiano akaija n’ebicupa bina by’amaarwa ebibaabaire nibaija kugaaniiriraho
obwo barikuhazya enshonga esaano. Ku baamazire kuramukanya, omutungi yaaza
omu buutu y’emotoka yaihamu ebyo bicupa yaafunduurira Chaimaani baatandika
kunywa obwo nibagaaniira.

“Noomanyisa aizire aha kuntabaariza?”

“Akaruga aha ijo kwonka naamugira ngu agaruke aha Saabiiti. Manya obwo
bwona nyenda ngu mbanze nkureebe tufuutire egi nshonga ekibiriizi.”

Aho omugaiga akeereza ecupa n’ori yaayereeza eye reero baazihondanisaho
kakye kworeka rukundo n’obumwe.

“Baitu reka mbuuze, mushaija we n’amazima eitaka ry’omushaija nooyenda
kuriiba?”

“Ha ha ha ha ha ha ha ha ha ha ha!!!”

“Ka waasheka kandi n’enki?”

“Amazima go gari ngu eitaka rye nkizire kuguma nindagiira abakozi kuriiba
mpora kwonka ninshaba obuhwezi bwawe, ha ha ha!”

“Ahabw’enki nooyenda kubonabonesa omugurusi w’omukyene nka Ruhangariyo?”

“Hoona shi torikumanya ngu omuntu kigumire okumarwa. Ku orikubona ekintu,
nyencakare oyenda ngu obone ekindi.”

Chaimaani akaba yaija naayenda kumaramu ekicupa ky’okubanza. Eki kikaba
nikimanyisa ngu buri omwe aine ekicupa kimwe ky’okugaaniiriraho.

“Kwonka nkawaamarwa nooba ota?”

“Naakwetegyereza Omwami Yeremiya, reka ebintu tutabitwara hare munonga.”

 4

Ayiriini Kyomuhendo akaimuka kare yaayetebeekanisa kuza kusherura omurimo
gw’obwakaraani. Akaba naakimanya ngu tikiri kirungi okushiisa obwire.
Akatebeekanisa empapura ze z’obwegyese yaazita omu bbahaasa ya kitaka.
Akajwara ebijwaro ebijwarwa omu ofiisi mpaho yaajwara enkaito y’ekika kya
kakondo ei yaabaire atiirize owa munywani we manya ngu efura etatiiza
ehemura abaabo.

Akatemba motoka ezaabaire niziza Ishaka omu tauni. Emotoka z’aha ruguuto
rwa Rutookye kuza Ishaka zikaba nizipakira abantu nk’ebitookye. Ba dereeva
b’okwo bakaba batarikuvuga zaakamunye ezirikwegura abantu ikumi na bana.
Bakaba nibavuga bwamaikaaha obushemeire kutwara abantu mukaaga. Baitu bo ba
dereeva bakaba baziigatiramu abantu mpaka eboogire. Abamwe bakaba bakiikira
bataahi baabo reero abandi beemerera.

Ahabw’oruguuto kubamu ebiina bingi, kikaba kiri eky’akabi kahango kupakira
abantu bundi-bitookye. Butandu enyingi aha ruguuto orwo zikaba ziine
akazaare kahango n’okupakira munonga. Obumwe dereeva okaba oshanga ashutami
n’abantu bashatu aha ntebe ye yonka.

Enjura ku yaabaire egwa, ensi yoona eba ecakacaka. Emotoka, za pikipiki
hamwe n’obugaari bikaba byeshanga owa ishe-butaka. Eizooba rimwe, Daudi
akaba naahuumura ari aha piki obwo enjura yaamara kufukunkuka. Ku baabaire
nibashuuma, obuterezi bwabarundura ahansi weena yaajuba, n’eshanduukye ye
y’ekyoma yaagondama. Pikipiki ekashiisikara baitu kyakahaire akaba ari
haihi kuhika owaabo nikwo kuzingira ebintu engata, akabirasha aha mutwe
mpaka Kabingo. Ebiiruka ebimwe bikaba bikwamira omu muhanda biraaramu mpaka
oruguuto rwomire. Baitu nabwo bakama baabyo bakaba baraara nibeeshengyereza
Ow’ahaiguru ngu hatakaakyeraho enjura nainga ekaraara neefukunkuka nk’ei
babingire omu iguru.

Abarikutambura aha bigyere bakaba bahika omuka baajubire, boona bari
efuurure ahabwa za motoka, egaari, n’epiki kubashuka ebyondo. Abaabaire
bababataine zaabututsi nainga enkaito bakaba bahika omuka barikushusha
abaaruga kukaata obudongo.

Ayiriini akaba naamanya embeera y’entambura omu kyanga kyabo. Shiringi
rukumi rukaba nirubaasa kumutwara omu motoka baitu akaba naayeganya
okumupakira nk’ebitookye. Za boodabooda zikaba nizitwarira shiringi rukumi
na bitaano baitu ku mwabaire mubugana omuntu arikwenda kutemba boodabooda,
omuvugi waayo akaba amucumitaho abatwara mwembi. Nangwa n’abamwe bakaba
batwara abantu bashatu. Ayiriini akaba naashaba ngu batabugana ondiijo
muntu weena orikuza Ishaka. Eryo izooba Ruhanga akagarukamu eshaara za
Ayiriini.

Akataaha omu ofiisi emwe omuri Ishaka ei yaabaire naateekateeka ngu hariyo
emirimo. Kyakahiire emirimo ekaba eriyo.

 EKICWEKA KYA KASHATU

 1

Omukundwa Daudi,

Naagaruka ah’eishomero n’obunaabe ntaabaasa kukusiibura. Ekikuru nookimanya
ngu ninkukunda kandi ninkwendeza ebirungi byonka.

Ogume oijukye ngu n’iwe wenka ori omu mutima gwangye. Tihariho ondiijo.

Otaryebwa endagaano y’okwerinda mpaka ah’eizooba eri orikumanya. Ninkushaba
ngu n’obu abandi baishiki baakukureeba n’amaisho k’okukushendashenda,
otaribaikiriza. Naanye tihaine ou ndiikiriza.

Ninkimanya ngu taata tarikukunyendeza kwonka nyowe ninkukunda. Ekikuru iwe
guma, orugamba nitwija kururwana kandi nitutabaaruka hamwe.

Ninkwendeza okwegyesa kurungi abaana ba Mushana High School.

Ogumeho omukundwa.

 Niinye Maria Karungi

 Omukundwa waawe

Ebaruha ekaba ehandiikirwe omu mukono gwa Maria gwenyini. Daudi akagishoma
nyekiro emirundi erikurenga ikumi-na-gumwe. Akateekateeka ahari rukundo
yaabo, yaayetegyereza amakuru g’ebigambo by’omubaruha, yaamanya buzima kwo
Maria ku arikumukunda. Akaijura amashemererwa gaamwebesa n’okutebeekanisa
ebi araashomese abeegi eizooba eri raakurateho. Maria akaba naahandiika
kurungi munonga. Ahabwa rukundo ebaruha zoona ezaabaire ziruga owa Maria,
Daudi akaba azibiika omu kibbahaasa kihango eki yaabaire ata omu
kishanduukye ky’ebitabo. Ku yaabaire aba aine ekiri kumuteganisa ekiine
akakwate na rukundo, ashoma zimwe aha baruha za Maria reero omutima
gugaruka omu buteeka.

 2

Piisi akatandika kuguma naija owa Daudi omu wiikenda ngu amurabire omu
byashomire omu ishomo ry’eby’entaasya erimanya nka Ikonomikisi. Mpaho
bakaba beegaranjura omu kishengye kya Daudi amubarira ebibaro amuteerera na
za kaavu.

Daudi ku yaabaire aba aine eby’okukyebera aheereza Piisi endagiiriro reero
nyamwishiki amugororera aha bipapura. Bakaba bamara obwire bwingi hamwe
ekyareteire baingi baateekateeka okundi. Baingi bakaba nibagira ngu bari
omu mukundano kandi n’okuteerana baatandikire okuteerana.

Eizooba rimwe, Piisi akaija kutaayaayira omukundwa wa munywani we. Abazaire
ba Daudi bombi bakaba batarimu bagiire omu bugyenyi. Nyamwishiki akaija
ajweire kaasikaati kagufu karikworeka entegye n’ebibero. Ku yaabaire
ainama, abareebi bakwata ahamaisho. Akaija hoona ateiremu ka burawuzi
karikworeka omukundi akubeeta kundishooho.

Ku yaatandikire naahika ati omu kishengye kya Daudi yaashutama aha kitanda
kye. Onu akaba naagoorora ebipapura by’abeegi atamweteireho.

“Baitu osiibire gye kishaija?”

“Eego kikazi, ryarenga rita?”

Amaisho nyamutsigazi akagaiha aha bipapura yaagahanga ekicweka ky’omukundi
gwa Piisi. Ku yaareebire ka sikaati kagufu, omutima gwagyenda, ebipapura
yaabirugiraho kimwe.

“Ryarenga buhooro kishaija.”

Nyamwojo amaisho akagahanga ekibero kya Piisi ekyabaire nikibereshera
ahabw’otujuta otuyaabaire akitontobekire.

“Nikireebeka omurimo gw’obushomesa ti gworobi. Buriizooba nooba oine
ebipapura by’okugorora?”

“Haza gworobi. Nyowe ningukunda.”

Eshaaha zikaba ziri haihi kuhika emwe. Omwirima gukaba gwija nigutaahiirira
ekishengye kyabo kandi Piisi atarikwetengyesa kugyenda. Ku yaabaire
ahindukaho kakye, ekibero kyongyera kuhenuuka baitu omwirima gukaba
gweyongyera kuba ndindindi. Omuri nyamwirima ogwo, nyamwishiki akaatuurira
Daudi ati, “Ninkukunda!”

Daudi akahurira nk’amashanyarazi gaamwogamu. Akaba naakimanya ku Piisi
arikwetegyereza ngu ari omu mukundano na Maria. Hoona nabwo akaba
naakimanya ngu Piisi ni munywani wa Maria kandi akaba atakateekateekahoga
okuza omu mukundano na Piisi. Akaba amureeba nka munywani w’omukundwa we
Maria. Daudi akaba atakateekateekahoga kureebya Maria n’obu baabaire
batakabyamahoga hamwe omu by’omubonano. Akaba naamukunda kandi nawe
arikukimanya ngu n’ori naamukunda.

Ku yaabaire akiri omu nyanja y’ebiteekateeko, Piisi yaamuhika haihi obwo
sikaati eba aha mugongo, weena akahenuuka kare ahabw’okuguma naayiriirira
Daudi atarikwenda ngu akimanye ngu ariyo naamuhika haihi.

Akamurenzya omukono omunda, ogundi gwareetwa ow’omugongo, reero mpaho
yaamubumbatira, baitu nyamwojo atenzire n’obu kaakuba kaingana-busha baitu
ahabw’obweremwa bw’omubiri, akaba atarikubaasa kukora bingi. Ku yaabaire
ariyo naaza kumunywegyera, baahurira Mangyeri na Yozefu nibataaruuka omu
bugyenyi. Manya obwo ziba shaaha nka ibiri z’ekiro aho niho ekyo kicweka
kyagarukiire, Daudi akeeshumba atyo okukyemwa.

Piisi akabwerabwera, enshoni zaamwijura aha maisho. Akamanya ngu Daudi
yaayetegyereza eki yaabaire agyendereire baitu aha shaaha ei nyamutsigazi
yaabaire arihaihi kugwa omu mutego ogu nyampangare yaabaire emutegire,
nyabazaire niho baagarukiire. Piisi akeetereeza sikaati yaaginyuurira
yaahika omu ntegye, obwo weena arikureeba ahansi. Daudi akashohora aheeru
kutabaarutsya abazaire omu bugyenyi. Piisi tihaine oku yaabaire naabasa
kushohora ahakuba abazaire ba Daudi bakaba nibaija kumureeba yaajumbuka omu
nju baabuza nyamutsigazi akasyo n’akahindu.

Ahabw’oburuhe, Mangyeri na Yozefu bakaza kukiikamaho omwe omu ntebe, ondi
omu kishengye. Aho niho Piisi yaashohoreire shaaha nka ibiri n’edakiika
ikumi na itaano.

Piisi akaba ataine bazaire be bombi. Bakaba bagwire omuri butandu emyaka
nka munaana enyima. Akaba akuriire owa nyinenkuru, kizaara-ishe, owaabaire
ari omu myaka ya makumi mushanju. Ogu mukaikuru booteboote akaba
atarikufayo ahabwa bukuru. Akaba aza kare omu kitabo kye. Shaaha ibiri
zikaba zitamushanga bisho. Omuhara ku yaabaire aba atariho, aba yaateekire
kyakiro, arya reero aza kukiika omugongo gwa bukuru ahansi.

 3

Ayiriini akashanga omu mirimo eyaabaire eri omu ofiisi y’ekitongore
ekyebuuzibwaho harimu n’ogw’obwakaraani. Omushaija ari omu myaka nka makumi
ashatu n’etaano akaba ashutami omu ofiisi ya mukuru w’abakozi. Akaba ari
muhango baitu ataine eibondo nk’abandi bashaija abaabaire bashangwa omu
ofiisi obwire obwo. Akaba aijwire omu kitebe kya rwetoroora arikuhuuhwa
akayaga karikuruga omu faani. Aha meeza ye hakaba hariho orupapura
rw’amakuru orw’eryo izooba. Hakaba hariho n’amaizi g’omu kacupa agu
yaabaire yaamara kwiha omu baraafu.

Ku yaateire kodi, nyamushaija yaamwikiriza ku ataahamu nikwo kumworeka
akatebe k’okuhuumuzaho omugongo. Ayiriini akaba naarebuka nk’oine eiriho.
Nyamushaija akaigura ebaraafu ye yaihayo akacupa k’amaizi yaakamukwatsa.
Ayiriini akatangaara kandi aha mutima yaamanya ngu ogu mushaija ezi mbabazi
zi yaamugirira ku yaakugumizamu nazo, abaasa kutaaha n’omurimo.

“Mpuriire ngu mwine emirimo Sebo, naaba nyizire kushaba obwakaraani.”

“Emirimo tugiine, na waaza aha rubaho rw’ebirango oruri aheeru
noogireebaho. Nangwa n’eriizooba twaranga omu mpapura z’amakuru.”

Eki akakigamba arikumworeka ahu emirimo eri omu rupapura rw’amakuru.
Ayiriini akongyera kugira amatsiko g’okutunga omurimo.

“Empapura zaawe z’obwegyese zirinkahi?”

Ayiriini akakwata ebbahaasa yoona eyabaire eijwire ebihandiiko bye byona
eby’obwegyese yaabiheereza ogu mushaija.

Nyamushaija akaigura eduroowa yaihamu za gaarubindi ze yaarabya amaisho omu
mpapura ze z’obwebyese yaashanga ebishaaniirizo ebyabaire nibyetengwa
byona abiine.

“Ayiriini, ori omwishiki murungi, ngire ngu oine omushaija nainga?”

“Tiimwine Sebo.”

“Aaaaaa, nooreeba eriigyenda, ti kyorobi kutunga omurimo baitu yo emirimo
eriho. Nambwenu, n’ogu guriho. Nyine obushoboorozi kugukuha nainga
kugukwima. Baingi barugire aha kandi ebi mbagambiire nibyo naaza
kukugambira.

Buri muntu ogwakora nigwo aryaho. Ti ndikwenda ngu ompe sente zaawe ahakuba
nizo ziwaija kusherura. Naaba naakugambiire ngu oboniire. Ikiriza tugyende
omu roogi ahaifo, nyencakare nootandika kukora.”

 4

 Eizooba ry’okutayaayira abeegi ah’eishomero rya Bweranyangi rikaba ririyo
niriteera kodi. Abeegi bakaba nibeeteguurira eizooba eri. Maria Karungi
akaba ari mukuru w’eby’amakuru aha kakiiko kakuru akaabaire nikeebembera
abeegi. Akaba naaheereza encuro y’ahamuheru ei yaabaire naija kubugira aha
muheru gwa taamu ya kabiri. Akaba ariire obukama bwanyima y’okwereeza
abandi beegi bashatu abu yaabaire ayetsimbire nabo.

Maria akaba naacwera Orungyereza reero arutereza aha rurimi weeza ohurira
waasiima. Abaishiki ba Bweranyangi boona bakaba nibaikiriza ngu omukugamba
Orunyanyindo, naayeshumba Abangyereza. Bakaba bamukubize Kwini
ekirikumanyisa Omugabekazi wa Bungyereza. Ku yaabaire aza aha pareedi
kushoma amakuru, boona bagira ngu ceceku. Manya akaba ahenda eiraka oshusha
oti ni kaanyonza. Omukunuza amakuru akaba ari ow’ekika ky’ahaiguru. Amakuru
ge gakaba gaijwire ebirungo ebi beeta obunuzamenti.

Baingi bakaba bagira ngu Orungyereza rwe rwine akakwate n’eishomo
ry’Ebihimbo erimanywa nka Liiturica. Omu ishomo eri bakaba bashoma obutabo
obwetwa novoro obw’abahandiiki rurangaanwa nka Ngugi wa Thiong’o owa Kenya
na Chinua Achebe owa Nigeria, emizaano y’abahandiiki nka William Tigita-
Icumu (Shakespeare) ou emizaano ye yaabaire eshemeza Abangyereza omu myaka
ya 1500 na 1600. Baitu ekibaabaire batarikumanya ahari Maria n’okugira ngu
akaba naakunda kushoma ebitabo bihandiikirwe omu Runyankore-Rukiga.
Baibuli ei yaabaire agyendana omu caporo ekaba ehandiikirwe omu Runyankore-
Rukiga.

Ahabw’okuba mukuru w’eby’amakuru, Maria akaba naayetegyereza gye ku ekiro
kya 30. 03 ekyabaire kiri eky’okutaayaayirwa. Akaba aine edebe y’amatsiko
ku munywani we ow’ahamara, Piisi Busingye, owaabaire naashomera Nyabubaare
omu Siniya ya mukaaga yaabaire naija kumutaayaayira. Ishe, omw. Fabiano
Mpairwe, nawe akaba akunda kutaayaayira omuhara. N’ahabw’ekyo, Maria akaba
aine amatsiko ku aine abagyenyi babiri.

Ebyarugire omu bibuuzo by’okuhendera okwezi kwa Kabiri bikaba biri birungi.
Maria akaba naamanya ngu ishe ku araabireebe naija kushemererwa. Okworeka
okushemererwa kwe, Fabiano akaba aha omuhara esente nyingi. N’obu yaabaire
ataine bingi by’okuzikozesa oihireho okuzitoizera Daudi, Maria akaba ayenda
ngu ishe amusiime na sente ahakuba akaba aziine.

Aha mazooba nk’ago akaba areeba abeegi bamwe omuri bataahi
bataabataayaayira. Abandi bakaba babareetera eby’okurya biteekire ebi
baabaire barya bikahweraho kwerinda okushanga bigagire eizooba erindi.
Gukaba guri omwoga gwe nka kwini kuheereza abantu nk’abo ahaby’okurya
n’eby’okunywa ebyabaire bitarahuka kujunda. Ishe akaba amureetera za
kwenca, emigaati, za busikwiti hamwe n’ebindi.

Maria akaba atenda kubiika by’okurya nainga ebyokunywa. Akaba ayeta bataahi
be abibaganisa byona bihwaho eizooba eryo. Abeegi bakaba baakimanyiire.
Buri mwebazyo gw’eizooba ry’okutaayaayirwa bakaba baza owa Maria. Maria
akaba abaijutsya omwishiki omwe ou Piisi yaabaire akunda kumutebeza. Ogwo
mwishiki bakamureetera eby’okurya biteekire, yaabibika omushanduukye, obwo
atarikwenda kubibagana na bataahi be. Eizooba rimwe hakaba habuzire ebitabo
by’eishomero reero abeegyesa baacwamu kucaaka buri shanduukye ya ibara
mwegi. Ku baafundwire eshanduukye y’ogwo mwishiki baashanga eby’okurya
bikamera kare eishokye. Omushomesakazi omwe ku yaabireebire yaayekanga
agizire ngu n’embeba.

Ondiijo mwishiki ou Piisi yaabaire amutebeizeho akaba abiikire obunena.
Obunena n’enjuma z’obucoori, empokya, amacanda, ebinyoobwa hamwe n’ezindi
njuma zikarangire. Ahabw’obutenda kuhaho bataahi be, akaba aburiira nyekiro
omu burangiti obwo amashanyarazi gaamara kurugaho. Eizooba rimwe, abeegyesa
bakaija kucebera abeegi omu kiro kureeba yaaba haine abaatoroka. Abeegi
bakaba bareetsire omuze gw’okuguma nibazinga emyenda kukoramu ekintu kiri
nk’omuntu. Eki bakaba bakitereeza gye aha kitanda reero abeegyesa
bakikireeba bamanya ngu omwegi ariho. Eizooba rimwe mukuru w’eishomero
akabugana omwegi omu tauni shaaha nka itaano z’ekiro. Ku yaahikire
ah’eishomero yaatuma omwegyesa owaabaire ari aha saabiiti (dyute) kukyebera
ogwo mwegi yaaba ari omu kitanda.

Omwegyesa ku yaareebire akashaija akaabaire kazingirwe omuby’eshweko,
yaamanya ngu omwegi arimu abyami. Ku yaagambire heedimasita, onu yaayanga
kukiikiriza nikwo kugyenda akeereebera mpaho akashanga biri ebyahi
bizingire.

N’ahabw’ekyo abeegyesa bakaba nibaragiirwa kushuuruura bakeetegyereza
kurungi yaaba omwegi arimu. Abeegyesa kubaizire kukyebera baashuruura
nyamwishiki baashanga ahagatiire emberengye ariyo naanena, mpaho
yaabwerabwera.

Aha izooba ry’okutaayaayirwa, baingi bakaba bataza mu iriiro ry’eishomero.
Eby’okurya bikaba bitandabarana, bibura owaabirya. Esaabiiti yoona ekaba
ehwa abeegi batarikwirukangira munonga eby’okurya by’eishomero. Amaduuka
g’omu ishomero gakaba gakora munonga esaabiiti egyo. Abazaire bakaba
bareetera bahara baabo esente reero abandi batunga enyongyezo kuruga omuri
banyaanyabo, bakuru baabo, baishenkazibo, bainyinentobo, baishentobo nanga
n’obumwe kuruga omu bakundwa baabo abaabaire nibakishoma hamwe n’abandi
abaabaire nibakora emirimo etari emwe n’emwe.
 Weeza maawe
eizooba rikaba riba rirungi ndikaitwa!

Piisi akatandika kweteguura kutaayaayira munywani we. Baitu hoona akaba
aijwire okutiina. Daudi akaba naija kugambira Maria ebyabaireho? Akaijuka
ku niwe yaabaire akyemire Daudi. Akongyera yaayebuuza ekyakubaasa kubaho
omukundwa we Sityuwati Muhoozi ku yaakumanya ngu akakyema Daudi.

Piisi akaba agiire omu mukundano na Sityuwati ameezi mukaaga enyima. Akaba
agizire abakundwa baingi abu yaabaire ayegaitsire nabo omu by’omubonanao
kumara obwire bwingi. Eishomero ryona rikaba nirimanya ngu Piisi
n’omwishiki w’omutaanyo mwingi. Bakaba bamubingire omu mashomero
garikurenga mukaaga ahabw’emicwe y’obujunde. Nyinenkuru akaba akooza aza
Nyabubaare, ayeshengyereza mukuru w’eishomero kumugumisiririza omuhara
ahakuba akaba naamanya ngu emicwe ye ti mirungi.

Piisi n’obu yaabaire aine egyo micwe etarikuhaisa kitiinisa, abeegi bataahi
be bakaba nibamukunda ahabw’entebya ye nungi. Omwegyesa ku yaabaire aba
atakaizire mu kibiina, oshanga abeegi beehumbire ahu yaabaire ashutama
akwise naabatebeza. Ni uwe yaabaire aba naamanya abaishiki abaabaire
baihiremu enda, abaabaire batwire, abeegyesa abaabaire nibashedashenda
abeegi kubatwara omu nsi y’okwegaita okw’omubonano. Ebimwe ebi yaabaire
atebya bikaba bihikire kandi ebindi bikaba bitagira mutwe na kibunu.

Obu baabaire batakamubingire omu boodingi, obwo arikushashurirwa ishento,
Piisi akaba araaza abeegi batagwejegyeire. Ku yaabaire atandika kubatebeza,
boona oturo tubaguruka. Doomu ei yaabaire naaraaramu ekaba eraara
neeshekyereza burugaho buyangayanga. Abeegi bakaba bashaba ngu baraazibwe
omu doomu egi. Abamwe bakaba beemera okubingwa ahabw’okushangwa batari mu
doomu zaabo ekiro.

Piisi akaba naayetwa Shwenkazi ahabw’okugira ngu akaba akira kutebeza
abeegi ahabikwatiraine n’ekitanda. Baingi bakaba nibakimanya ngu
naayetegyereza enshonga z’eby’omubonano. Akaba ari omuhwanshoni omu nshonga
ezo. Ku yaabaire aba naatebeza abaishiki bataahi be akaba ayeta ekitiiho
ekitiiho kitari kigiiko kihango. Eby’okutsintsina akaba abijunirwe.

Niwe mwishiki wenka owaabaire aine reediyo. Abeegyesa bakaba bacaakire
abeegi zoona reediyo bazikwatsire okwihaho eye. Eizooba eri baacaakire,
nyamwishiki akaba atorokire atari mu ishomero. Abeegi bataahi be
bakagyezaho n’amaani gaabo goona kureeba ngu abeegyesa tibaamanya ngu
tariho. Omu doomu egyo hakaba harimu ekitanda kimwe ekyabaire nikiraarwaho
abaishiki babiri. Ahabw’omwegyesa owaabaire naakurira doomu yaabo kuba
atariho, kikaba kitoorobi kumanya ngu hariho abeegi abaabaire nibaraara
babiri. Eki baakozire, bakaarira omwegi owaabaire naaraara na mutaahi we,
yaaba niwe yaaza aha kitanda kya Piisi. Eshanduukye ye bakagisindika ahansi
y’ekitanda kye. Za reediyo zoona bakazitwara kwonka bambe baakiza
ishenkazibo.

Reediyo egi niyo baabaire bahurikiiririzaho zaapuroguraamu z’okwegyesa
abashwereine emirimo y’ekitanda. Puroguraamu ezi zikaba zikira kubaho omu
wiikenda shaaha nka mukaaga z’ekiro. Abeegi bakaba bazitegyereza reero
zikihwa batandika kuzihaazaanaho obwo Piisi arikubashoboororera ebyabaire
bibabeera bisya. Baingi omu bwire obwo enshonga z’eby’omubonano bakaba
bazeegyera aha mashomero, obwo barikuhwerwa abeegyesa nainga abeegi
bagyenzi baabo.

Ahabw’okubyama bakyerereirwe, abeegi bakaba baimuka kikyererezi. Eshaaha
z’okwimuka zikaba ziri ikumi n’ekicweka z’akasheeshe. Obwire obu bukaba
bubabwijwire embeho kandi egi niyo nshonga ahabw’enki baabaire nibabweta
winta. Egi ku yaabaire ejwangana n’oturo, nyabeegi bagwejegyera nangwa
n’obumwe entumba zigyenda. Abeegi bamwe bakaba baine omuze gw’okuta
ebipapura omu minwa ya bagyenzi baabo ku baabaire bagwejegyerera omu winta.
Ebipapura ebi bakaba babizinga nk’enyungu z’okureesa reero bashukamu esaano
ya cooka. Omwegi ku yaabaire aba naagona, esaano egi eguma neecumbuka reero
abandi batandika kumushekyerera.

Abeegi n’obu baabaire bakunda emboozi ya Piisi, baingi bakaba beeganya
okwimuka. Mukuru w’eishomero akaba arabwire Piisi kurekyera aho okuraaza
abeegi batagwejegyeire baitu akaba ari nk’orikuteerera embwa omukuri.
Abeegi bo bakaba nibakunda ebigaaniiro bya ishenkazibo.

Eizooba rimwe kubaizire kwimusya doomu yaabo ngu eze omu winta, omwegyesa
yaashanga boona babyami. Akaasya amashanyarazi yaareeba hataabaho kateezo,
yaakongoota aha rwigi byaba ebyabusha. Akagyezaho kubiimusya, kwonka ku
yaabaire aimusya ogu yaaza kwimusya ondiijo ashanga abu yaarugaho
baagarukire omu migono obwo n’entumba zirikugamba nka bomu zirikubaruka.
Akagumizamu yaazakwimusya ab’omu doomu ezindi kandi bo yaashanga abaingi
baimukire.

Aha shaaha nka ikumi na ibiri akaza kukyebera omu doomu kureeba ku haakuba
hariho baarwesiga-bugumi abaasigara nainga abaagaruka omu doomu. Omu doomu
ishatu ez’abaishiki, ibiri zoona zikaba zitarimu muntu baitu ei Piisi
yaabaire naaraaramu, tihariho muntu weena owaagiire omu winta
y’Orwokubanza.

Omwegyesa akakwata orwigi yaarwigatiraho enkufuru reero yaagyenda yaaha
riipoota y’eizooba owa mukuru w’eishomero. Abandi abeegi ku baarugire omu
winta, baaza aha kyansya eyaabaire eri ey’akashera k’obuhunga. Eryo izooba
abeegi bakaikirizibwa kunywa emirundi ebiri ahakuba abaishik nka Magana
abiri bakaba bakibyami. Abeegi namunonga aba Siniya y’okubanza bakahuuta
obushera amabondo gaabahika omu maraka. Eizooba eryo, abeegi ba siniya
y’okubanza bakaba bashohora haihi buri dakiika. Aboojo ab’ebibiina
eby’ahaiguru bo eby’okunywa ebikopo bingi by’obushera bakabyesaasira
ahabw’okukunira abanywani baabo b’abaishiki. Manya bo abaishiki bakagabwa
batenda ku aboojo bamanya ngu nibarya munonga.

Abandi beegi ku baagiire omu bibiina byabo, abeegyesa baigura doomu reero
baarundaana abaishiki abo omu mbuga y’eishomero obwo boona bajwire enshoni
n’okubwerabwera ahamaisho. Abeegyesa bakabarambika reero baabateera ezi
Mbaguta yaateire muha. Baingi bakagarukayo nibateera emirengye. Mukuru
w’eishomero akabaragiira kuhandiika ebaruha z’okushaba okusaasirwa kandi
yaarabura ngu ku barigarukira, aryababinga bataahe babyame omuka kumara
okwezi kumwe reero bagarukye n’abazaire. Okwiha obwo, abeegi bakatandika
kureebuka ngu baimuka kare n’obu baraabe batararekiire aho okuhurikiiriza
ebitebyo bya Piisi.

Aha muheru gw’ogwo mwaka gwa 2000, Piisi akaba naamariira Siniya ya
kataano. Omu kibiina, akaba atasinga bandi kandi hoona nabwo akaba
atanyurura mukira. Mukuru w’eishomero akamuragiira kuguma naaraara omuka
reero akaija ah’eishomero omukasheeshe kandi akagarukayo omu mwebazyo. Eki
kikasaasa abaishiki ahakuba bakaba batarikwija kugaruka kuhurikiriza
obuboozi bwa ishenkazibo omu kiro.

Piisi akatandika emicwe y’akajunde obu yaabaire naashomera Nyakatooma High
School. Hereni Kaitesi niwe yaabandize kumutorora kumutwara omu disiko
y’Omukanyansi omu tauni ya Ishaka. Piisi akaba atakabyamaga na mushaija.
Omu mwaka gwa 1996 nibwo yaabyama n’omuvugi wa takisi kandi akaba aine
emyaka ikumi n’ena ari omu siniya y’okubanza. Nyakaisiki kakaba
katakanywahoga maarwa okuhisya eryo izooba.

Ku baahikire omu disiko, Hereni owaabaire aine emyaka ikumi na mukaaga
kandi ari omu siniya ya kabiri akatandika kuhenda amagufa n’abatsigazi. Ku
baabaire baruha bashutama babanza bahuumurira aha twarwa. Piisi we akaba
areebera okutangaara obwo Hereni bamunyigire zaaskiwizi oteireho
n’okumunyogyera. Piisi akaguma ayemereire okuhisya obu omutsigazi yaizire
akamukwata omu ntigita reero we Piisi akamwoha nyamutigazi akagwa ahansi
obwo arikwehonda aha cupa za bia. Ba nyinazo, bakamuteera obwo
barikumukyeena n’okumuteera mutinzi barikumutuura etsindo kandi obwo akaba
atakamizire n’obu ryakuba eitondo ry’amaarwa.

Piisi akahungira owa Hereni. Hereni akamusigira omutsigazi ou yaabaire
naazina nawe yaaza kusherura ondiijo.

“Ba noozina n’enyongore egyo ngarukye.”

“Noozahi murungi wangye?”

“Ninza kurondera Piisi ow’okuzina nawe.”

Hereni ku yaarugireho, nyamutsigazi yaateeraho kuzina na Piisi kwonka Piisi
yaayanga. Akaba naateekateeka omutsigazi ou yaabaire yaamara kuteera
orutsindiko. Obwoba bukamwijura omutima yaamanya ngu nyamutsigazi ku
yaakumugwaho, naabaasa kukaraaza. Akaba ahurira abantu nibatebya aha bandi
bantu abaabaire baitirwa omu zaadisiko.

“Omurungi Piisi, reka tuzine!”

“Nimpurira ntarikwenda kuzina.”

Ku yaabaire akyangire kuzina, Hereni yaagaruko n’omutsigazi. Piisi ku
yaareebire ogwo mutsigazi yaatandika kutuutuka orurimi. Manya ogu akaba ari
waamutsigazi ou yaabaire yaamara kuteera orutsinduko rutaaba. Eki yaakozire
akatandika kuzina na waamutsigazi ou Hereni yaabaire amutsigiire baitu ou
yaabaire ayangire kuzina nawe.

Ahu zaagyereire kubeera shaaha nka mushanju z’ekiro, Hereni akaba
atarikumanya ahu Piisi yaabaire ari. Hereni akakwata omuhanda yaagaruka
ah’eishomero obwo nyamutsigazi yaaheza kumuha enkumi itaano z’okumugarura
ah’eishomero aha kapikipiki. Ogwo mutsigazi akagambira Hereni ahu yaabaire
naatuura kandi baaragaana ngu babugane omu katare ka Kizinda Orwokubanza
orwabaire nirukurataho baitu Hereni n’obu yaabe yaikirize akagira ati aha
mutima, “Ogu mushaija n’omworo, naabasa ata kumpa shiringi enkumi itaano
eza Uganda zonka?”. Hereni akaba amanyiire abashaija kumuha emitwaro
n’emitwaro ya sente obwo baamara kuzina hamwe nangwa n’obumwe agyendanabo
abaraarira.

 Aha shaaha nka ikumi na ibiri Piisi akaza kwimuka yaashanga ari omu mikono
y’omushaija w’emyaka makumi ashatu n’etaano. Bombi bakaba nibataamirana
amaarwa. Nibwo yaamanyire ku araire n’ogu mushaija, omuvugi wa takisi aha
ruguuto rwa Kyamuhunga kugaruka Ishaka. Nyamushaija akamuheereza emitwaro
ebiri nikwo kugaruka ah’eishomero ahu yaashangire Hereni ayerarikireire
akamutebeza ebintu oku bigyenzire. Ekyakizire okushemeza bombi n’emitwaro
ebiri ei baahaire Piisi. Okwiha obwo, Piisi akatandika kuguma naaza omu
disiko baitu ekyakizire kumutamba eikono n’enda eziyaabaire atunga. Akaba
atazitunga wenka baitu na munywani we Hereni akaba akira kuteerwa zaagooro.

Hereni uwe eki akaba atakireeba nk’oburemeezi ahakuba akaba naamanya omuntu
owaabaire naihamu enda omu ka tauni akaabaire nikeetwa Omuporoti. Hereni
akagambira Piisi ku yaabaire aihiremu enda zitari hansi ya itaano. Piisi
nawe akatandika kwihamu enda arikureebera ahari munywani we.

Ngu nikwo mbazaara akafeera aha izaara rya mwenda. Enda yaagyenzire
n’amagara ga Hereni obwo arikugifukunkuramu ekaba eri nk’eya mwenda.
Abakugu omu by’okwihamu enda bakagira ngu enda ekaba ekuzire munonga
y’okwihamu. Okufa kwa Hereni kukareeta obufuki omu mutima gwa Piisi nawe
nikwo kuba asimbire akati ahaby’okuza omu bashaija. Baitu n’obu yaarekire
eby’omubonano, amaarwa g’akamuseera ebihande reero mpaho baamubinga
ahabw’okushanga ari ebireere emirundi mingi. Akazenga omu gandi mashomero
maingi kandi amaarwa gaayongera gaamubeera enkuuku mbisi.

 EKICWEKA KYA KANA

 1

Hakaba nihaburayo ebiro mbarwa rikahika eizooba ry’okutaayaayira abeegi
ah’eishomero rya Bweranyangi. Daudi akaba agyendereire kuteera omukundwa we
kaasapuraizi. Okumumanyisa ngu akaba naija kumutaayaayira akaba akibiikire
munonga. Eby’okuraarika akaba atakira kubyetaho. Abaabaire nibamwetegyereza
gye bakaba bagira ngu uwe naagwa nk’enjura y’ekyanda. Enteekateeka ya Daudi
ekaba eri ey’okutaayaayira katima-kanura we, akaba naakimanya kurungi ngu
omushaara gwe gw’okwezi kwa Katumba gukaba nigumara kuhwera eka yaabo hamwe
n’okugurira omurungi we otuhembo tw’okumworeka buzima ku amwine aha mutima.
Esente ezi yaatungire omu kwezi kwa Kaatambuga akaba azeejuniise kuraguriza
ishe owaabaire ari hakye kushekyerwa omushwija gw’emibu.

Aha izooba rya makumi abiri na munaana omu kwezi kwa Katumba, abeegyesa
b’eishomero rya Mushana boona bakasiiba baine akamwenyo. N’obu baraaba
baabahaire sente zaabo omu mwebazyo baamara kwegyesa, baingi bakaba
nibakimanya kurungi kuruga omu kasheeshe ngu tirikubaasa kurenga
batatungire mishaara yaabo. Abaabaire baine zaakawunta omu zaabanka, sente
ezaabo zikaba ziteebwaho ebiro nka bishatu, abandi batakatungire. Abaabaire
baine akawunta omu mabiikiro g’empiiha nibo baabaire bagambira abaabaire
bataziine.

Daudi akaba atakareebaga mugasho omu kwiguraho akawunta omu banka. Sente
akaba azitwara kuhwera abazaire kandi hamwe nawe. Akaba azikorera puraani
zitakaizire. Ku yaabaire ahika omuka, azibiisya nyina. Nyina, Mangyeri
akaba aziteera omweko reero onu aguma naashoshooraho mpora. Nyina akaba ari
banka ye.

Eizooba eri yaatungiireho sente, Daudi akasiiba ah’eishomero. Akaba
agyendereire kwegyesa amashomo g’omu mwebazyo agaabaire nigashasurwa
ahonaaho. Manya bagira ngu obunura bubiri bwata amatama.

Shaaha nk’emwe n’ekicweka, akasiiburana n’abeegyesa abandi, akagaari ke
yaakaha omugyere, mpaho yaayorekyerera ogwa Kabingo, owaabo. Ezi zikaba
ziri eshaaha ezi abarungi baruganiraho kandi ezi abandi beeta orwitabaabo
manya omu shaaha ezi noobaasa n’okuteera owaanyu enkurungu otamumanyire.

Mpaho akashuuma obushuumo, yaarenga obutembo bumwe kwonka obundi bwamurema.
Omu muhanda akaba abuganamu abantu barikutambura, abandi barikuvuga
zaapikipiki kandi hamwe n’emotoka nkye. Embwa z’omuri ogwo mwanya zikaba
zaatandika kumokaamoka, reero abariisa bamwe bakiri kutaaruuka omu
mariisizo.

Haihi n’oruguuto rwa Ncwera, hariho enguuto ibiri. Orwa bumosho
nirwejunisibwa abarikuza Rutookye reero orwa buryo rwejunisibwa abarikuza
Ishaka. N’ahabw’ekyo Daudi akeejunisa oruguuto orwa buryo. Omu maisho
g’orwo ruguuto hakaba hariho orutindo. Orwo rutindo rukaba rukozirwe omu
myaka ya makumi ataano kandi rukozirwe abajungu. Ahansi yaarwo hakaba
hariho ebibaare rweiguuga ebi amaizi gaabaire gateeraho okahurira obwaku.
Omu kiro akaceceko n’okuhooreera kw’amaizi bikaba bitiinisa baingi. Omu
nshonda ina z’ogwo mugyera n’ebibira ebyabaire bishakambire bitari nk’obwa
hati. Abantu bakaija nibabitema kubyaraho oburo, abamwe baatembuuraho
entookye kandi abamwe baayombekaho n’amaju.

Omwanya gwa Ncwera ogwo tiguba mwanya gw’okuzaana. Abantu baingi bakaba
batsigireho amagara gaabo. Abanyabuzaare baabo bakaba babasherura biba
ebyabusha. Pooriisi ekaba etamanya ngu n’abantu aba baitirwa omu mwanya
ogu. Kakaba kari akaanya k’abanigi, abaitsi, abahotsi hamwe na baarunkunku.
Abariisa hamwe n’abaana bato abaabaire boohorezibwa kusheenya enku omu
kibira ekyo nibo baabaire bareeba emitumbi y’abantu reero bakagambira
abazaire baabo abaabaire bagambira bakuru b’ebyanga byabo reero mpaho
bakamanyisa abapooriisi. Baitu emirambwe emwe ekaba ejundira omuri ekyo
kibira bakiza kugireeba bashangaho otwenda twonka.

 Ababisha obumwe bakaba baitira okwo abantu reero emibiri yaabo baginaga
omuri ekyo kibira. Ba kondo ba Ncwera bakaba beejunisa embundu, emihoro,
ebihuuzo,emiteehimbwa hamwe n’enyondo. Nikigambwa ngu embundu bakaba
baziiha omu bapooriisi abu baabaire batensa nabo kandi ezimwe baziiba aha
bakuumi nyekiro, manya ngu n’abarinzi nibahumizaho kakye. Obumwe abo
barinzi bakaba babanza kurwana n’ababisha reero bakibakiza amaani babaaka
embundu. Abapooriisi hamwe n’abarinzi abamwe bakaba bateera ababisha nangwa
n’obumwe babaitamu.

Ogu nigwo mwanya ogu Daudi yaabaire naaza kurabamu shaaha nka ibiri
z’ekiro. Baingi ku baabaire bareeba eshaaha zaarenga omuri emwe,
eby’okucwekanisiza ahari Ncwera babirugaho. Nangwa n’abamwe bakaba
bashazamu engyendo zaabo ahabw’okutiina Ncwera.

Abaana bato bakaba batiina kuraba aha mwanya ogu n’obu bwakuba omu ihangwe.
Abaana b’abaishiki bakaba batiina okurahurwa abariisa. Abahambi na
baanyakutoroboza boona bakaba beeshereka omuri ako kabira. Kikaba kigumire
omwana muto kwikiriza kumutuma ahantu hoona ahaabaire haraba Ncwera. Abaana
b’eishomero bakaba bagyenda omu bikoosi n’ebimbuuro kutangira ababisha abo
okubahisyaho akabi.

Daudi ku yaahikire aha mwanya gw’enguuto ibiri, yaahurira abantu babiri
baamukwata. Omwe akamukwata amaraka reero ondiijo yaakwata amaguru ge
yaagakomera aha gaari. Nyababisha bakaba bataine mbundu kwonka emihoro
etyarize nk’egirita kandi eshongoire bundi-migyeto ekooreka amaisho ga
Daudi ku amagara ge gari omu ka mwenda. Omwe ahari abo babisha babiri
akakwata omunshaho kwihamu ebandaara y’esente. Daudi aha mutima akagira
ati, “Obuntafiire ni ryari?” Manya ngu kanyaamunyu ekashamba eiguru, eti
manya omushaija afa agyerizeho. Abamwe ngu kagyende busha niyo mbi.

Daudi obwo arikutuutuka obwoba akagyezaho kurwana n’amaani ge kwonka
nyabatsigazi baamukiza amaani. Manya bakaba bari embogo. Daudi ku yaabaire
naatebeza bataahi be abagira ati, “Manya nibakukwata ogira oti mwije
mukomoorore ekyoma kyankamuura.” Omu kurwana omwo nimwo yaagire kweshukuza
omuhoro gukamutema aha mukono gukataho ekironda. Ku baamazire kumwihaho
empiiha ezi yaabaire akoreire okwezi kwona, nikwo kumwigatira entomi
n’emigyere barikutiina ngu obumwe atakaaba yaabamanya akahwera pooriisi omu
kubajandura. Manya bakamugutura, baamanya ngu baakaraaza nikwo kumirwa
ekibira kya Ncwera.

Ahanyima y’edakiika nka itaano, motoka ya piikaapu eyaabaire eyorekyereire
ogwa Ishaka ekaija kakye ekaraarize kimwe. Ku baayemereire baashanga
nyamutsigazi niguhara eitaka nikwo kumwirukangiza omu irwariro erya
Nyakatsiro. Ah’eirwariro eri abashaho bakakora n’agaabo okureeba ngu Daudi
yaaruga omu koma baitu tibarabaasize nikwo kumwohereza omu irwariro erya
Ishaka erimanywa nka Ncwanga. Ahanyima y’ebiro bibiri, Daudi akeeshanga
ahagati y’abazaire be ecupa emuri ahaiguru kandi ebicweka bingi by’omubiri
bishembire.

 2

Fabiano ku yaareebire Yeremiya Turibamwe owaabaire ari mukuru w’ekyaro
yaayenda kukoresa oburingaaniza, yaacwamu ku abeihabeiha omutima gwe obwo
arikwejunisa esente. Akaba naamanya ngu Yeremiya aine oburemeezi bwa sente.
Akeejunisa obworo bwa Chaimaani nk’eirobo reero empiiha ze zaaba omwambu
ogwa muhwereire kushoha omutima gwa Yeremiya. Owa biso akagira ati
ekirirema sente bakinage reero n’abandi nikwo kumugarukamu omwe aha ndiijo
nk’abaabaire bamweteguurire;

Sente nizibaasa kukugurira ekitanda kirungi kwonka tizirikubaasa kukuha
oturo

Sente nizibaasa kukugurira eby’okurya n’eby’okunywa byona ebi orikwenda
kwonka tizirikubaasa kukuha akooyooyo k’okubirya.

Sente nizibaasa kushasura abashaho kwonka tizikaabaasa kugura magara. Manya
nabo bakira kugira ngu, “Nituragura kwonka amagara n’okutamba biba ebya
Nyamuhanga.

Sente nizibaasa kukwombekyera enju nungi kwonka tiziribaasa kukuha
obusingye bw’okutuura omunju egyo.

Sente nizibaasa kukutwara buri hantu hoona oihireho omwiguru.

Sente nizibaasa kukuhwera kushwera omukazi murungi kwonka tizirikukuhwera
kugura rukundo.

Sente nizibaasa kukuhwera kutaaha omu bushwere kwonka tizirikukuha mwana.

Sente nizibaasa kugura ebintu bingi oihireho omwitsyo.

Manya ebitabo ebirikwera bizeeta oburugo bw’ebibi byona. Oteebwa ngu
zikareetera Yuda yaareebya Yesu. Fabiano akakwata emitwaro makumi ashatu ya
Uganda yaagiha Yeremiya ngu abinge omushango. Akakwata emitwaro ikumi
ezindi yaaziha omutsigazi omwe aha kyaro ngu agume naateera aha dirisa ya
Ruhangariyo kumutiinisa reero obwo ngu nyamutsigazi ku araamare agyende
ayongyere kufurura omugorora obwo arikutwara eitaka rya nyakagurutsi.

Ruhangariyo ku yaagarukire owa Yeremiya aha Saabiiti, Chaimaani
yaamugambira ku ebintu bitoorobi.

“Abanyankore bagira ngu akukizire naaguma akukizire. Abandi nibongyera
bagira ngu okukizire naita sho ayongyera ashwera nyoko.”

Egi nfumu ekaijusya Ruhangariyo omutsigazi w’aha kyaro kya Bukuba ou
omugaiga omwe yaitsire ahabw’omukazi. Nyamutungi naakunda muk’abandi ogu
baitu omukazi ku yaabaire aruga owa nyamugaiga, nyamukyene amuteera ezi
Mbaguta yaateire muha. Nyamutungi eki yaakozire n’okusherura abaitsi
akabaha omukunkuma gw’empiiha. Ekiro enjura ku yaabaire neegwa, ababisha
baataahirira eka egyo baacwanyagura omushaija, mpaho omukazi baamureka
ataine kamogo. Ebiro bikye bamazire kuziika iba ou yaabaire azaire nawe
abaana babiri, omukazi akagyenda n’omugaiga yaamutaatsya reero yaashenda
ogwo ou yaabaire azaire nawe abaana mukaaga.

“Noobaasa kutabaariza Fabiano kwonka noobaasa obutahika hare ahakuba
abakama boona abaine omu ikumi ry’engaro. Eki oraakore oikirize mubimare
kitaka reero akugure waaba nookunda ofurukye omurekyere obusingye. Manya
naanye tiinyine kindikubaasa kumukora ahakuba n’omutungi. Nimmanya ngu
baingi nibagira ngu nampayo omugaati kwonka ebyo byona n’amatu g’embuzi agu
barikunkoma ngu ndibwe engwe. Nookimanya kurungi ngu nyowe nincwa emanja
z’oburyo kandi tiinyine ou nyitira aha riisho. Ekibi nkireeba nk’ekibi
kandi nkijumiirira.

N’ahabw’ekyo omwami Ruhangariyo, naaba ninkuhabura ku oreka omushaija.
Ebitwire nibiba omu byaro ebitwehinguririze noobihurira kandi tinkwenzire
ngu bikuhikyeho. Manya kubirikuhika omu kyanga kyaitu biri nituba twayata.
Abanyankore eshi bakaba baine obwengye! Bakongyera baacwa enfumu ngu
amagara nigakira amagana. Tikiine mugasho kukiza eitaka okafeerwa amagara.
Buzima nooba waacundira kamena. Ku orikuba osigaize amagara, ebintu
noobikorera. Ensi manya ekaija neehwamu oburingaaniza. Omuntu orikuba aine
sente naakukora eki arikwenda.

Ebi naabikugambira kukiza amagara gaawe, kurinda obugwagye n’obusingye omu
kyaro kyaitu kya Kabingo. Baitu hoona nabwo n’omwoga gwangye nka mukuru
w’ekyaro eki kuhabura n’okuhuguura abantu abu ndikwebembera”

Yeremiya akamariira obuhabuzi bwe n’okwehahaamura. Manya akeeshama
waashusha oti naayenda kumira omuntu. Okaba nooshusha oti nink’ekyenyanja
eki Ruhanga yaatumire ngu kimire Yona ahabw’okujeemera ekiragiro kye.
Nikireebeka Chaimaani akaba aine enjara nyingi. Okugaaniira n’abakyene
kukaba kumureetera ebironda by’omu mara ebi beeta arusaazi. Manya abaahati
nibagira ngu orufu rw’omutungi nirukira obugyenyi bw’omukyene. Manya enkoko
neeshonda aku erikubaasa kumira. Uwe Ruhangariyo akaihire nkahi eza bia
y’okugaaniiriraho. Baitu eshagama terikuruga omurushandago neeruga omu
ibaare? Shana ibaare eryareetsire amaizi n’eri Musa yaateire enkoni, mpaho
abaana ba Isiraeli bakagagotomera obutaisya manya ngu eiriho rikaba
ryaboomize.

Ekinyonyi ku kiguruka kitagambire ngu biri n’ekyana. Ruhangariyo akakora
omu iraka eryabaire nirijwa obujune. Ahamaisho he hakaba harimbagiriirwe.
Amaisho akaba nooshusha oti baagashukamu orwamba weeza obusaasi okaba
noobaasa kubushoma aha maisho ge.

“Ensi teine buringaaniza ahakuba abahairwe obushoboorozi kucwa emanja
bahongire obukuru bw’obushoboorozi bwabo ah’eitambiro ry’empiiha”

Yeremiya ku yaahuriire ebi yaataaha omu nju yaamusigaho n’onu yaanyomboroka
yaataaha owe obwo omutwe nigwenda kushaturwa ebiteekateeko n’obujune.
Akagaita enaku y’omuhara n’eye yaahamya ku egyo yaabaire etari nguma y’ensi
baitu ku buzima bugingo yaabaire emuhikiire. Baitu omuri byona akaba
agambira omuhara ati, “Ruhanga ariho!”

 3

Ku haabaire hahingwire esaabiiti nka ibiri Ayiriini aherize kuremwa omurimo
omu kitongore ekyebuuzibwaho, yaatunga omurimo omu kitongore kyanyekundiire
ekyabaire nikikora ahaby’obugabe bw’abantu.

Ekitongore eki kikaranga emirimo yaakyo aha reediyo Wesiti. Ruhangariyo
akaba aine rediyo ye eyaabaire eine aheeru ahaabaire hari ekiti reero
omunda biri ebyoma na zaawaaya. Rediyo egi ekaba emazire emyaka erikurenga
makumi abiri. Ekaba eyeteera ahansi eguma neegamba. Obumwe ku yaabaire
ehanantuka nk’ahakatandaaro yaayegutura ahansi eyanga kugamba. Ruhangariyo
akaba agibiika kumara ebiro nka bibiri reero akigiihayo yaimata akapeesha
k’okugigambisa ashanga neerangira. Nikyo abantu baabaire bagyetera kyoma-
kya-kare. N’obu reediyo egi yaabaire etarikunywa munonga amanda, obwire
obwingi ekaba etagamba ahabw’amanda kuhwamu. Ruhangariyo akaba agiteera
mpaka amanda gatandikire kujwa. Akaba atamu amanda ahanyima y’ameezi nka
ana.

Egi niyo reediyo ei Ayiriini yaahuriirehe ebirango by’okuranga omurimo.
Akatebeekanisa ebihandiiko by’obwegyese omuhanda yaagwenagamu ngu manya
owaafa naaggyenda amaguru tigamugaya. Akagira ati, “Reka nteereho,
tokaamanya” Baingi eby’okusherura emirimo bakaba bakizire kutabyetaho
ahakuba kikaba kitoorobi kutunga omurimo.

Bakuru b’ebitongore bakaba babanza kushaba ngu babyame n’abaishiki
n’abakazi omuby’omubonano. Haza muntuwe hakaba hariho n’engambo ngu abakazi
batari bamwe na bamwe abaabaire nibakurira ebitongore bakaba bashaba
kubyama n’abatsigazi batakabahaire mirimo. Abakazi bakaba baizire
nibahinduka. Bakaba bashaba abashaija ngu beegaite nabo omuby’omubonano
ekyabaire kitakira kuhurirwa omu myaka ey’enyima. Baingi bakaba bagira ngu
okuheereza abakazi obugabe bw’ekirenga kikabateera eishaija baatandika
kukora ebintu bundi-mashaija. Abakazi abamwe bakaba bashaba kubyama
n’abakozi b’ahaka, baadereeva baabo hamwe n’abandi bakozi. Manya abazaana
n’omu bitabo ebirikwera bakaba bahambwa. Abarikubyetegyereza nibahamya ngu
Yosefu akarigirwa muka Potifaari, mukama we kandi omwe aha bakuru b’engabo
za Faraaho.

Abashaija nabo obwo bunaku bakaba basheegire. Bakaba bakira kurigira
abakozi b’abaishiki namunonga ab’ahaka. Abakazi abamwe bakaba benda ngu
baahausigaaro bakore burikimwe oteireho n’okwara ekitanda. Bakaba barekyera
abashaija baahausigaaro reero nabo bakyemwa bashanga bagiire
omuby’omubonano. Abamwe bakaba babazaaramu n’abaana nangwa n’obumwe
baremesa baanyinamaka abu baibabo baabaire bashenda bakataasya
baahausigaaro baabo. Baitu abashaija bamwe bakaba bari baarushaju kandi
bakaba batareebera mukazi weena busha okwihaho okwegaita nawe
omuby’enshoni. Abantu bakaba babagaaniiza ngu n’obu waakukoma sikaati aha
motoka, baarushaju nibagikinaho mpaka batungire egyo sikaati.

Hoona nabwo okutunga emirimo kukaija kwazamu eigufa ahabw’abantu kuguma
nibendeza emirimo ab’eka n’enganda zaabo. Ekyabaire kiri kikuru n’omuntu ou
orikumanya ti bukugu obu oine. Manya abanyankore bakagicwa ngu shwento
yaawe ku ahakuura, okomba ebyara. Abandi ngu ekishorobwa ekihango okyendeza
enkoko eyaawe. Kwonka nibo bamwe abagira ngu oyorora zoona tomanya
erikutambira. Kikaba kyorobi omuntu kuha mwene-ishe omurimo n’obu yaabaire
aba ataine bukugu obwabaire buba nibwetengwa. Manya ngu n’obukyakuba
ekifeera nikiba kiri ekifeera kyanyu. Kikaba kitari kutangaaza kutaaha omu
ofiisi okaakirwa omuntu w’oruganda nanka, akakwohereza ow’omunyaruganda,
reero okiba nooshohora okashanga haihi abakozi boona nibagaaniira omu
rurimi rumwe. Eki kikaba kibugire omu bicweka bya Uganda byona.

Abantu bakaba batakyenda nakuhandiika nibashaba emirimo n’obu baabaire
bagiranga. Bakaba beetomboita ngu zaakampuni niziba ziine abanyabuzaare
b’abamwe omuri bakama baazo abu barikuba babiikiire egyo mirimo. Bakaba
bongyera bagira ngu okuranga emirimo zaakampuni niziba zigyendereire kukoma
abantu akatambaara ahamaisho ngu bakaagira ngu kampuni neeha abantu
emirimo.

Mukuru w’abakozi ku yaabaire atakushaba kwegaita nawe omuby’omubonano,
akaba akushaba enguzi. Manya ngu baingi bakaba baheerezayo omushaara gwabo
gw’okubanza kwenda ngu batungye omurimo. Bamwe bakaba babingwa ahanyima
y’okwezi kw’okubanza obwo baamara kutoizera bakama baabo reero mpaho
barugiramu aho nk’abaita warujoka.

Okuha enguzi nainga okubyama na mukama waawe kikaba kitari kumanyisa ngu
omurimo waatunga ogw’entuura. Ba boosi ku baabaire baheza kubyama n’abakozi
baabo emirundi mingi basherura za rwekwaso reero bababinga bareeta abasya.
Manya ngu akatari kaawe okabiika oteigutsi ngu kandi akati karaakusiige
amazi onia nikeimukyera. Hariho abaabaire batabyama na bakama baabo
okuhisya baahika aha murimo. Nabo ku baabaire bareeba batunga omurimo,
eby’okubyama n’abakama baabo babyangira kimwe. Kwonka bakama baabo bakaba
basherura za rwekwaso mpaho bababinga aha mirimo.

Kikaba nikitwara obumanzi, omuntu kwimuka arikuza kusherura omurimo obunaku
obwo. Ayiriini akaba ari omwe omu manzi ezo. N’obu yaabaire naamanya
oburemeezi oburi omu kusherura emirimo, akongyera yaatebeekanisa
ebihandiiko by’obwegyese, mpaho yaaza kushaba obwa karaani omu kitongore
ekyabaire nikirwaniirira obugabe bw’abantu.

Omwakizi niwe yaabaire aragiirwe kuheebwa ebihandiiko. Buri muntu owaahayo
okushaba kwe akaba naaragiirwa okuhayo enamba y’esimu nainga endagiiriro
ye. Ayiriini we akaba ataine simu n’ahabw’ekyo akasigayo endagiiriro ye.
Manya obwire obwo esimu nibwo zaabaire zaatandika okubuga omu Uganda.
Abaabaire baziine omu byaro bakaba bari mbarwa. Ayiriini akaijuka obwire
obu esimu yaabaire ekwatirwa aha mwanya gumwe. Kikaba kitoorobi kuyungwa
aha muntu kugambira nawe aha simu. Fabiano niwe yaabandize kugura esimu omu
kyaro kya Kabingo kandi akaba agiteerera aheeru y’enju ye aha kiti
ky’orutunda. Ngu aho niho esimu yaabaire egambira kurungi reero akahurizana
n’abantu be. N’obu bwabaire buba buri nyekiro, akaba ashohora aza kwakiira
esimu. Ebitongore by’esimu bikaba biri mbarwa kandi abaine esimu
barikuzishasuurira n’omushoro. Baingi omu byaro bakaba batangaara oku
omuntu ari Kampala arikubaasa kugamba n’omuntu ori Kabingo barikwejunisa
akooma kakye.

Ahanyima y’esaabiiti emwe, ebirango bikaraba aha reediyo obwo ekyo
kitongore kirikweta abaabaire bateireyo okushaba kwabo kugyenda kugyezibwa
kureeba baaba nibabaasa kukora kurungi emirimo. Okugyezibwa oku nikwo beeta
ntaaviyuuhu.

Abaishiki bashatu nibo baabaire bashabire obwa karaani kandi kampuni ekaba
neeyenda karaani omwe ah’eitaagi ryayo erya Ishaka.

Beti Arinda. Sikoovia Katushabe. Ayiriini Kyomuhendo. Aba nibo baabaire
nibariitanira omurimo gw’obwa karaani. Beti Arinda akaba aherize Siniya ya
mukaaga kandi ari omu kihuumuro kiraingwa. Akaba agyendereire kutunga ahu
araabe naayehugiza okuhisya ahu ekihuumuro kiraahwere. Baitu akaba
areetsire ekihandiiko kya siniya ya kana ekyabaire kiine enkoni ina za
biishoopu. N’obu araabe yaabaire naacwera Orungyereza obuhano, akaba
arwihiremu enkoni ya biishoopu.

 Akaija ajwaire ka sikaati kagufu. Okaba nooshusha oti yaiba ak’omwe aha
barumuna abaabaire bakiri bato. Ku yaabaire ainama, abareebi bakwata aha
maisho ngu batareeba amahano. Ahabw’okugabwa yaabaire ayegiire Kampala,
enjwara nk’egyo akaba naagireeba nk’etaine nshonga baitu bo abantu b’omu
myanya y’ebyaro bakaba bakireeba nk’emijwarire ya ba maraaya. Omu maisho
akaija ateiremu ebirahuri bihango birikwiragura ebi baabaire nibeeta
ebiwaani. Baingi bakaba babireeba nk’eby’abayaayi. Omu bigyere akaba
ateiremu enkaito eziri nka butusi ezi yaabaire areeba abeeshongozi
b’abakazi barikujwara omuri Kampala.

Ogu niwe yaabandize kutaaha omu kishengye kya ntaaviyuuhu. Hakaba harimu
abashaija babiri n’abakazi babiri. Ku yaataahiremu omukazi w’emyaka nka
makumi ana owaabaire ajwaire gaarubindi, yaakwata aha munwa nikwo kwihamu
za gaarubindi kuhweza gye ogu mwishiki. Ogu mukazi akateekateeka ngu
gaarubindi obundi zaareeba ebiwaazi kwonka bambe zikaba zitari kumworeka
biwaazi, zikaba nizimworeka ebiri byo.

“Ni mugamba ki ba kyari?”

Abana bakareebana. Ogwo mukazi w’a gaarubindi akeekwatiirira yaamubuuza
amaziina ge. Beti akamugaruka omu Rungyereza rurikuterera ha rurimi.
Nyamukazi nikwo kutambika akacumu enyima ya Beti akamugira ngu
akamwihireho. Beti akateeraho kunyurura ka sikaati kukagaruza ahansi byona
byaba ebyakubeiha. Akafa mamigye yaakaihaho reero baakwata aha minwa mpaho
baagwerwa akagwe. Bakacwamu kumusiibura bakamutuma ondiijo.

Sikoovia Katushabe akaba ajwire ka syuti k’erangi ya kakobe kandi weena
arikureebeka gye. Akaba ashomire eby’okuteeka baitu bakaba bamubingire omu
hoteeri ei yaabaire naakoramu.

Ku yaatahire omu kishengye baamuhabura kuhandiika arikushaba omurimo
gw’okuteeka ahakuba nagwo bakaba bagurangire kwonka tihaine muntu yaabaire
ashomire eby’okuteeka omu bantu boona abaabaire bahaireyo okushaba kwabo.
Sikoovia akahandiika ebaruha ahonaaho reero baamushaba ku ateeka kyamushana
y’abantu bataano ei yaateekire boona bakarya bakasiima. Egyo niyo yaabaire
eri ntaviyuuhu ye kandi nyamwishiki w’emyaka nka abiri na mukaaga akatunga
omurimo eizooba eryo.

Ebibuuzo ebibaahaire Ayiriini bikaba bitagumire ahakuba akaba ashomereire
omurimo ogwo. Ebirikukira obwingi akabiikaarira reero eizooba niryo rimwe
baamuha ebaruha y’okumwikiriza kutandikiraho kukora. Nyamwishiki akasimba
amaju yaayebaza abaabaire nibamubuuza reero mpaho nabo baamwenyamwenya.
Bakamweta aha kyamushana ei Sikoovia yaabaire atebeekanisize. Akakoraho
kakye ahabw’amashemererwa kandi hamwe n’ahabw’amakune.

 4

Fabiano akaba naamanywa ah’eishomero rya Bweranyangi. Baingi bakaba
nibamumanya nk’omutungi rurangaanwa. Abandi nk’ishe wa Maria Karungi.
Abandi barikumumanya nka mukama wa Faabi Saapuraayizi. Baitu eki abeegi,
abeegyesa n’abakumi b’eishomero rya Bweranyangi baabaire nibakira
okumumanyaho n’okukyera kare ah’eizooba ry’okutaayaayira abeegi. Tihariho
muzaire yaabaire amutanga ah’eishomero eizooba eryo. Okutaayaaya kukaba
kutandika shaaha ina z’akasheeshe. Akarimi k’eshaaha ku kaabaire kaba
nikarigatsa kati omuri ina z’akasheeshe nawe aba naapaakinga emotoka aha
geeti. Abeegi bakaba batuura nibashaba mukuru w’eishomero ku ataho empaka
z’okukyera ah’eizooba ry’okutaayaaya. Ezo buri mwegi akaba naamanya ngu
Fabiano naatwara ekikopo ataine kihakanisa. Uwe Maria akaba aza aha geeti
bukiri kare harikuburayo nk’edakiika ikumi na itaano kuba shaaha ina.

N’ah’eizooba rya makumi ashatu ry’okwezi kwa Katumba, nyamushaija niwe
yaabandiize abandi. Ahu zaagiire kubeera shaaha itaano, akaba ariyo
naasiibura omuhara obwo baamara kugaaniira bingi. Bimwe omu bibaagaaniire
hakaba harimu eby’okushoma. Maria akashaba sente z’okugura obutabo
bw’eishomo ry’Ebihimbo erimanywa nka Liiturica. Ezi ishe akazimuha
yaamugira ngu aije ashabe orusha aze omu tauni abigure.

Ku zaabaire nizihika shaaha nka munaana, omurinzi yaatuma abaishiki ngu
bamwetere Maria Karungi. Karungi akaba naamanya ngu abagyenyi be baahwayo
ahakuba ishe akaba yaamara kugyenda. Nyamwishiki akaba ari omu doomu
ahuumwireho nikwo kuhurira omuntu arikumusiimura. Akaimuka yaagyenda buguru-
butakora-hansi ahaihi n’aha geeti. Ku yaabaire atakahikireho nikwo kunaga
amaisho akareeba munywani we Piisi ari aha geeti. Piisi akaba ayegwire
ekishaho kihango.

Maria akayoora Piisi yaamuhombera batakamuhandiikire n’okumuhandiika. Mpaho
bakamwikiriza kutaaha omu ishomero reero mpaho bashutama ahansi y’omuti
baatandika kugaaniira. Piisi akaba areeteire munywani we enanansi,
obutunda, ebinyoobwa bikarangire hamwe n’ebikoijo. Ebi ni bimwe
ahaby’okurya ebi Maria yaabaire naakunda n’obu ishe yaabaire
atabimureetera. Ishe ebi akaba abireeba nk’eby’okurya by’abakyene,
abatarikubaasa kugura emigaati, za sooda, za kwenca, enyama z’omu micebe
hamwe n’ebindi nk’ebyo. Ebyo nibyo byabaire biri eby’okurya by’abaana
b’abagaiga.

N’obu baashutamire kugamba, Piisi akaba naahurira aha mutima weena
asingirwe orubanja. Nyarubanja rukaba ruri orw’okukyema omukundwa wa
munywani we ou yaabaire aizire kutaayaayira. Akaba aguma naayebuuza
ekyakubaasa kubaho Maria ku yaakumanya ngu Piisi akaba naayenda ngu
ayegaite n’omukundwa we omuby’omubonano. N’obu Maria yaabaire atarikumanya
ebi akaba arahureireho abaishiki abu banywani baabo baabaire bashendashenda
kandi bakarigira abakundwa baabo bakahendera babashweire. Akaba arahureire
ngu hariho abakazi abarikurigira abashaija b’abanywani baabo. Baitu Maria
akaba naakimanya kurungi ngu Daudi naamukunda kandi tarikubaasa kwegaita
n’omwishiki ondiijo ahakuba akaba ayerindiire omukundwa we.

Maria n’obu yaakuzire ari munywani wa Piisi, akaba atarikumumanyaho bingi.
Akaba ashomiire omu mashomero marungi kandi akaba araarayo. Obumwe n’obumwe
bakaba bashoma omu bihuumuro kandi bakiba batashomire mubihuumuro, ishe
amutwara omu myanya y’okurambura nk’amarindiro g’enyamaishwa. N’ahabw’ekyo,
Maria akaba atarikumanya obujunde bw’emicwe ya munywani we. Akaba atuura
naamureeba nk’omwishiki w’emicwe mirungi munonga.

Amakuru agu Piisi yaateire Maria gakaba gatari marungi. Ogu nigwo murundi
gw’okubanza ogu Maria yaateekateekire ngu munywani we naabeiha. Akeebuuza
ahabw’enki ishe atamugambira amakuru age. Ku yaabaire akijabikirwe omu
nyanja y’ebiteekateeko, yaijuka ku ishe atenda Daudi Nkunda. Manya akaba
naayenda ngu ashwerwe mwene-Kanyankore, omusinzi owaabaire ataruga mu
bakazi niwe Edisoni Mwesigye.

Okumugambira aha bizibu by’omukundwa we kikareetera eby’okugaaniira na
Piisi byabura. Maria akaruga omu buteeka, weena yaaza omu biteekateeko.
Eky’okubanza akaba atarikwikiriza ngu n’amazima. Ekya kabiri kugaakuba gari
amazima, akaba naatiiniirira amagara ga Daudi. Akaba naakimanya ku kigumire
Daudi kutunga obujanjabi ahakuba owaabo bakaba bataine sente. Ekya kashatu
akaba naayebuuza yaaba ishe aine omukono omu butandu egi. Akaba atuura
naakimanya ku ishe atari mushaija w’amazima n’oburingaaniza. Nyamwishiki na
nyina bakaba batuura nibajumiirira ebikorwa bye.

Eizooba eryakuratsireho, Maria akashaba orusa owa Mukuru w’eishomero.
Enshonga ei yaahaire n’okuza kugura ebitabo by’Ebihimbo. Akatemba ka
pikipiki shaaha nka ina z’akasheeshe nikwo kworekyerera ogwa Ncwanga eya
Ishaka. Omu ruguuto, ebiiruka bikaba nibirigita. Obwire obwo, butandu
z’ahanguuto zikaba zikizire kukanyisibwa abavugi ba zaapikipiki manya
gukaba gwija niguba omuhango. Buri mutsigazi owaabaire aruga ati omu
ishomero, azakuvuga pikipiki ngu aihemu esente. Abavugi baamotoka bagira
amashomero g’okwegyeramu okuzivuga kwonka bo aba za pikipiki tibagagira.
N’ahabw’ekyo, kikaba kyorobi kuza omukuvuga pikipiki okukira okuza omu
murimo gw’okuvuga emotoka. Manya n’emotoka zigura omukunkuma gw’empiiha
waagyeragyeranisa na zaapikipiki.

Pikipiki zikaija zaatandika nakuvugwa abatsigazi abaabaire bashomire baitu
okutunga emirimo kubabeereire enkuuku-mbitsi. Baingi bakaba nibaikiriza ngu
omurimo gw’okuvuga pikipiki ogu baingi baabaire nibamanya nka boodabooda
gukaba gurimu sente. Abaabaire bakoresa amaani bakeehara okutuntumuurira
sente omu bakazi hamwe n’omukugura amaarwa n’ebindi bitokooza-bwonko buzima
bakaba baihamu sente, bombeka n’amaju.

Omu dakiika nka ikumi bakaba baahikire Ncwanga. Manya kuruga Bweranyangi
kugaruka Ishaka bakaba nibavugira aha ruguuto nyiigyendwa orwa Mbarara-
Kaseese. Omutsigazi owaabaire naavuga akaba nairukanga nk’owaaheza kwiba
pikipiki. Abantu abu yaabaire arabaho basigara nibareeba ekiraabeho omu
maisho. Ku baabaire bahika aha zaahampu epiki eguruka ehika owa nyakacu
reero nyamwishiki omutima gumugwa omunda. Embeho ku yaabaire nyamwingi,
nyamuvugi wa piki, yaamutiiza jaketi ye. Jaketi egi ekaba eine eiriho.
Nikireebeka ekaba emazire ameezi nk’abiri etarikureeba g’ah’eiziba.
Nyamwishiki akahurira neenuukamu etaabe hamwe n’ebindi bintu bi
atareetegyereize. Ku yaakozire omunshaho y’egyo jaketi, yaashanga harimu
omushamata gw’amababi agaabaire gari omu kapapura karikwiragura sirisiri.
Uwe nyamwishiki akamanya ngu nink’amajaani nikwo kugagaruza omunshaho.
Baitu muntu uwe aga gakaba gari amairungi. N’obu avuga nk’orikuza geehena,
akaba weena asinzire. Amaisho ge gakaba nigatukura nk’agu baashukamu
eshagama kandi ebigambo ebimwe bikaba bitashohora kurungi omu kanwa.

Maria ku yaareebire yaahika Ncwanga, nikwo kuteera ekiruhuuko okashusha oti
yaija ayegwire pikipiki. Manya akateera ekiruhuuko boona abaabaire bariho
baagamuhanga. Obu aija omu muhanda akaba naateekateeka aha mukundwa we.
Akaija naashabira aha mutima obwo arikweshengyereza Nyamuhanga
Ow’obushoboorozi bwona kwohereza omukono gwe ogw’embabazi gukaba nigwo
gwakiza omukundwa we. Maria akaba ari omwishiki arikumanya kushaba. N’obu
yaabaire aine byona baitu akaba ashabira abaabaire baine oburemeezi. Akaba
akira kushoma evangiri aha kereziya ya Kabingo. Hoona nabwo akaba akira
n’okweshongora omu iramizo niryo rimwe. N’ahabw’ekyo eby’okushaba bikaba
bitamuri hangahari.

Ku yaabaire yaimusya ati amaisho, yaareeba Mangyeri. Nyamukazi akaba
yaashohora aheeru kugura obushera. Amaisho ge goona gakaba nigatukura
ahabw’okuraara aha kiro. Weena akaba ari omwera ahakuba ebiro bibiri ebi
yaabaire yaamara Ncwanga akaba atahereerukire kajuta. Ku yaareebire Maria
yaamanya ngu aizire kureeba Daudi. Eki kikashemeza nyamukaikuru ahakuba
akamanya ngu nyamwishiki naakunda omutabani – manya owaawe omu buremeezi
niwe waawe buzima.

Mangyeri akatwara Maria omu kishengye ahu Daudi yaabaire ari. Omu kashengye
ako hakaba harimu abandi barwaire bashatu baitu okwiha baabareeta embeera
zaabo zikaba nizeeyongyera kwerarikiiriza abarwarisa baabo. Babiri bakaba
bari abavugi ba boodabooda abu baatomiire kandi ondi akaba agwire omu
bambuzi abaamutemire bakamuhutaaza bakasigaho kaingana-busha. Nyamushaija
bakaba bamutemeire Nyarutuntu ogundi mwanya ogu ababisha baabaire bakira
kutakiza abantu. Ogwo mwanya gukaba guri haihi n’etauni ya Ishaka. Ogwo
mushaija akaba ari omushuubuzi w’enkaito omuri Ishaka. Akagwa omu bambuzi
ahakya makumi abiri na munaana eizooba niryo rimwe obu Daudi yaibwaho sente
ze zoona ez’omushaara. Ekishengye kikaba kiboogire abashuubuzi ba Ishaka
abaabaire baizire kureeba mutaahi waabo ou baabaire beeta Kashaija.
Kashaija akaba ari omutsigazi w’emyaka nka makubi abiri na mukaaga baitu
akaba ataine mukazi. Akaba naazarwa omu kyaro kya Matimba.

Kashaija niwe yaabaire naakirayo okusesya. Akaba agaaniirira abantu
abaabaire baija kugura enkaito reero n’obundi bakyenda kugura enkaito baija
aha duuka ye. Obumwe omuntu akaba aija ataine kiteekateeko ky’okugura
kwonka ahabw’akarimi karungi ka Kashaija ahendera ashemburiire enkaito.
Empangare n’abakazi nibo baabaire bakirayo kuba ba kasitoma be. Aba bakaba
bakira kumuganzya bagumize ngu agwire aha mahega. Bakaba bakira kumubuuza,
“Baitu kashaija oshwera ryari. Kanooshusha oti emyaka yaija neekugyendaho?”

Abandi bakaba bamubuuza, “Tugire ngu okaburwa omukazi w’okushwera, ente
z’okujuga nainga tugire ngu baa ekakuribata?”

“Bantumwe ka nibagira ngu amaka tigoorobi. Abaine abakazi kanibarira ngu
bababeereire enkuuku mbisi. Abakazi nabo nibarira ngu abashaija babaremire”

Abamwe bakaba bamwijutsya ngu tookaatiina kubyama ngu otakaaroota n’obu
waakuba orugire kutunga ekirooto kirikutiinisa. Nawe akaba abagarukamu
n’ekibuuzo, “Baitu imwe, ngu engozi ya muha teheeka oti ekaheeka nyakufa?
Iwe toyebuuza ekyamwitsire? Ngu amaka n’oburiite, oti oshwera ryari
Kashaija?”

Abaishiki bamwe bakagyezaho kumurigira baitu we yaabeeshumba. Bakaba baija
kumutaayaayira aha duuka hamwe n’omunju ye eya Matimba. Abamwe bakaba
bataaha obwire bwagyenzire bareeba rw’ekyojo atabariho. Abaishiki baingi
bakaba nibamanya ngu n’ekifa-bigyere baitu hoona nabwo bakaba nibamukunda.
Omu bantu abaayeshukire omu irwariro kumureeba abaingi bakaba bari abakazi
n’abaishiki.

Abeegyesa b’eishomero rya Mushana bakaba baarugaho bati kureeba Daudi.
Bakasiga baaheereza nyina sente z’okumuhwera reero baaraba Kabingo
kugambira ishe oku yaabaire yaija naateguukayo. Manya akaba yaatandika
kwija naatabuukayo. Akaba naabasa kumanya omuntu kandi n’okugamba akaba
yaija naagambamu. Ku yaareebire Maria, yaamwenyaho kakye, nyamwishiki waitu
bambe yaayatika yaarira amashemererwa ga rukundo. Akamanya ngu Daudi oru
naabaasa kurukira. Daudi akamwebaza ahabw’okwija kumureeba hamwe
n’ahabw’okumukunda. Maria akakwata emitwaro ikumi ya Uganda yaagisigira
Daudi ngu ebe neemuhwera. Akeebaza Mangyeri ahabw’okureeberera Daudi kandi
yaabatengyera okurahuka kukira hamwe n’okugira obusingye.

Maria ku yaabaire naashohora aha geeti y’eirwariro omwe aha bakozi b’ishe
yaamureeba. Abakozi ba Fabiano boona bakaba baragiirwe okurinda
n’okureebuuza Maria kumanya ahu yaatamburira, ou yaatambura nawe, eki
yaakora n’ou yaakikora nawe. Eryo izooba Badaada akaba atagiire kureebuuza
n’okurega Maria. Mukama we akaba amutumire kugura omubazi gw’ente omu
tauni. Uwe Maria tarareebire Badaada ahakuba akaba naakoma nibiragara
agyendereire kugaruka ah’eishomero omu bwire. Manya mukuru w’eishomero
akaba amuhaire eshaaha ibiri zonka kuba yaagarukire. Bamwe omu baishiki
b’amashomero bakira kugira omuze gw’okushaba ensa reero bakaza kukora
emicwe mibi. Abamwe bakaba babeiha ngu haine ebi barikwenda kugura omu
tauni reero bagyenda kubugana abashaija baabo. N’obu ogu mucwe gwabaire
gutakira kukanya omuri Bweranyangi baitu gukaba guriyo. Nangwa n’omu
mashomero agandi ogu omuze gukaba gubereire abeegyesa amaino-ga-ruguru.

Maria akairuka yaacwekanisa oruguuto, ahaihi n’omu itundiro ry’ebitabo erya
Tushome. Akagura ebitabo jubajuba nikwo kukwata pikipiki ekamugaruza
Bweranyangi. Akaribata omu ishomero harikuburayo edakiika mukaaga kuba
shaaha mukaaga nikwo kuza owa mukuru w’eishomero akamumanyisa ku
yaagarukire kandi ku ekyaba kimutwire nakyo yaakibona.

Badaada akaba naakyetegyereza ngu mukama we ku yaakumanya ngu yaareeba
Miria reero akabura kumugambira, ebye bikaba nibibaasa kuba ebindi. Ku
yaagarukire omuka nikwo kugambira Fabiano. Nyamutungi ekiniga kikaba
nikyenda kumubarura. Weena akatuumatuuma waashusha oti arihaihi kubaruka.
Akatandika kutonganisa omukazi we Jovinta Kendagaano ou yaateereire esimu,
ngu manya omwana mubi ajumisa nyina kandi maawe ngu n’okushusha ashusha
nyina.

Fabiano akavuga emotoka obwo ekiniga kirikwenda kumushatura. Ku yaahikire
omu ofiisi ya mukuru w’eishomero, baamushaba ku ategyerezaho kakye ahakuba
mukuru w’eishomero akaba yaaza omu kibiina kwegyesa. Bakamumwetera reero
mpaho baataaha omu ofiisi baagaaniira. Mukuru w’eishomero akagambira
Fabiano ku Maria yaagyenda akagaruka omu bwire kandi hoona ku yaaba aine
n’orusa kuza omu tauni kugura ebitabo by’Ebihimbo ebi yaareeta.

 EKICWEKA KYA KATAANO

 1

Omuhiigo gw’okusherura ababisha gukatandika. Pooriisi ekataayaayira
Kashaija na Daudi omu irwariro. Kurugiirira aha bibaagambire, pooriisi
ekashanga ngu abantu abaibire ababiri bakaba baine akakwate. Ekyabaire
nikitaana zikaba ziri eshaaha ezi baabaibiiremu. Abarinzi b’obusingye
bakatandika kucondooza mpora kusherura ezi ntendeza-karungi ezaabaire
zigyendereire kuta akatoonyezo aha magara g’abantu abaabaire bataine
rubanja.

Esaabiiti nk’emwe ababiri bamazire kugwa omu bambuzi, abatsigazi babiri
bakarwanira omu tauni ya Kizinda, eri ahaifo ya Ishaka. Pooriisi ekabatwara
omu kihome kwenda ngu econdooze kurungi enshonga zaabo. Ababiri aba bakaba
bari aboojo b’emyaka eri nk’omuri makumi abiri. Omwe akagira ngu bakaba
nibamweta Karaudio Musaasizi reero ndi ari Ediga Bamwine.

Omu kurwana kw’ababiri bakaba nibafa sente. Kurugiirira aha baabaire bariho
obu nyaboojo baarwana, nikireebeka ngu haine eki baabaire bakozire hamwe
kwonka bwanyima hakabaho obutaikirizana aha muringo gw’okubagana amagyesha.
Amakuru gakabuga hoona ku abatsigazi babiri baarwanira omu tauni ya
Kizinda. Baingi aga tibaragareebire nk’amakuru. Bakaba nibateekateeka ngu
pooriisi eine okukora ekirikukira aho ekakwata enkozi z’ebihagaro
nyamuhango nk’abaitsi.

“Poorisi eriyo neetubuzaabuza. Omu mwanya gw’okukwata ababisha ba Ncwera
abaherizeho abantu bariyo nibaza kuzaanazana n’abarwani.”

“Ebya pooriisi bitutamire. Ahabw’enki batarikukwata ababisha abaherizeho
abantu ahari Nyarutuntu?”

Okwo nikwo bamwe baahuriirwe nibatonzya. Ahonaaho baaheza kuhika aha
pooriisi, ababiri bakahandiika sitaatimenta. Kurugiirira aha bi
baahandiikire bakaba nibafa sente ezi baabaire baine kubagana. Buri omwe
akateebwa omu kishengye kye kwenda ngu bataikirizana kubuzaabuza owaabaire
naacondooza. Baitu hoona buri omwe akaba ainiire mugyenzi we ekiniga
ahabw’omuringo mubi ogu yaabaire naayenda ngu babagane emitwaro nkaaga
y’esente za Uganda. Sente ezi zikaba ziri omu kaju aku baabaire nibatuuramu
omuri Kizinda. Bariraanwa baabo bakagira ngu nyaboojo bakaba basiiba
babyami ngu reero omu mwebazyo okaba otahurira kateezo koona okuhitsya omu
itumbi ribisi. Abapooriisi bakagyenda na Karaudio Musaasizi owaabatwire omu
kaju akubaabaire nibaraaramu. Karaudio, ahabw’okugira ekiniga akacwamu
kugambira abapooriisi byona ebyabaireho. Manya akaba ari ebireere weena
asinzire kandi arikureebeka nk’aine oturo twingi. Amaisho ge gakaba
nigatukuurira kimwe munonga. Akaba ari omushaija ekikaaka nka beene Anaka
abu bagamba omu Baibuli.

Ahanju yaabo hakaba haigateireho enkufuru ibiri rugogoma. Nyamwojo ku
yaigwireho, abataka baakwata aha munwa.

Emihoro erikurya busha. Enyondo. Emiteehimbwa. Embundu ina.
Egutiya y’amairungi

Ebi nibyo byabaire biri entebe, emeeza, n’ebimuri omu nju yaabo. Nyamwojo
akaimusya ahansi y’omufarasi gw’ekitanda kyabo nikwo kushangayo omushamata
gw’emitwaro nkaaga. Aha rubaju rw’omushamata ogwo hakaba hariho akapapura
k’okushashurirwaho akaabaire kari omumaziina ga Daudi Nkunda. Nyakapapura
kakaba kongyera kooreka ku Daudi Nkunda ori omwegyesa ah’eishomero rya
Mushana High School yaashaswirwe emitwaro makumi ashatu ey’esente za
Uganda.

Akandi kapapura kakaba nikooreka ku omushuubuzi w’enkaito, Kashaija Wiriba,
yaabaire atwire emitwaro makumi ashatu omu banka kugibiika. Kakaba kongyera
kooreka n’empapura ezi yaatwireyo.

Pooriisi ahonaaho ekatandika kusherura abantu abu amaziina gaabo
gaashangirwe omunju y’ababisha. Ekakwata ebiitiso byabo nikwo kubitwara aha
kitebe kyayo ekya Ishaka kwongyera kucondooza.

Aha shaaha nka ikumi na ibiri z’omwebazyo, Karaudio akaba yaija naagarukamu
akengye. Nikireebeka akaba yaatandika kusinduuka. Nibwo yaatandika kumanya
ku ari omu kihome. Akatandika kwebuuza yaaba ebyabaire nibigambwa embohe
bagyenzi be byabaire bitari birooto. Bakaba nibamukabukira ahabw’okuba
ekifeera akeehayo kandi akahayo na mutaahi we. Baingi bakaba bagamuzooroire
barikwenda kumukora kubi baitu owaabaire naabakurira yaabazibira.

Obwo nibwo yaijuka ku yaayehayo kare omu mikono ya pooriisi kandi ku
yaabatwara n’omunju yaabo ei baiha ebikwato, esente n’obupapura, hamwe
n’amairungi. Embohe zikamurabura kare ku orubanja rwe rurimi emanja nyingi
kandi kururi orubanja nyamuhango orurikuhurirwa kooti enkuru yonka
ey’eitaagi erya Mbarara.

Abandi bantu abaabaire bari omu kishengye kimwe na Daudi boona tibarakizire
okwihaho Kashaija. Ebiro nka bibiri Maria aherize kumutaayaayira omu
irwariro, Daudi akasiiburwa, yaayoherezibwa omuka. Akaba yaatandikire
kutaraaka. Eizooba niryo rimwe, Kashaija nawe akooherezibwa omuka. Ku
haabaire hahweireho ebiro bibiri basiibwirwe, abandi abubaabaire baine omu
kishengye, baatwarwa boona eizooba rimwe baitu aha shaaha zitari
kushushana.

Abapooriisi ku baahikire Ncwanga, baabaheereza endagiiriro za Daudi Nkunda
hamwe na Wiriba Kashaija reero mpaho baabasherura.

Daudi ku yaareebire abatsigazi babiri abo yaashusha nk’owaabamanya. Na
nyabatsigazi bakashusha nk’abaamwetegyereza. Bakareebana reero mpaho emitwe
baagiinika omu maguru. Abo batsigazi bakaba bari baahi? Bakaba batari
bandi: akaba ari Sipayidamaani hamwe na Baatimaani.

Abapooriisi ku baaherize kucondooza baaheereza ababiri esente ezibaabaire
baibirweho abo batsigazi babiri abaatorokire omu kibiina kya Daudi eizooba
ry’okubanza. Manya aba nibo beegi abaabaire batorokire ah’eishomero hataine
obabingire. Nyaboojo bakaijuka eizooba ry’okubanza eryo. Karaudio akaijuka
oku yaabaire agambiire kubi Daudi obwo atarikumanya ku n’omwegyesa waabo.

Daudi akeebuuza yaaba nyaboojo aba baine eki baabaire nibamutura. Akaba
ataine kiteekateeko ky’okubatabaariza owa mukuru w’eishomero ahakuba nawe
akaba naamanya ku egaari ye yaabaire ekuzire. Akongyera yaayebuuza yaaba
Fabiano niwe yaabaire abaguzire kukaraaza. Kandishi ahabw’enki baatwire
esente ze? Fabiano akaba abatumire esente? Ebi ni bimwe aha bibuuzo ebi
Daudi yaayebuurize bikaguma nibimuteganisa omumutwe .

Amazima gakaba gari ngu nyabojo babiri, amazima gakaimukira owaabo
baakimanya ku eby’okwega baabaire bataine rugyendo. Bakaba nibakora kubi
munonga omu bibiina ahabw’obutafayo hamwe n’obugangaazi. Hoona nabwo bakaba
bari baarurondooka batakwiha minwa mu nshekye. Buri shaaha bakaba nibenda
ngu obushekye bube nibunyaarira engino. Omuze gw’okunywa amaarwa gukaba
gukizire kukanya omu baana bato namunonga ahabw’obukungu manya Abanyankore
bagira ngu akakungu kariisa etaabe.

Nyaboojo bakaba beegire okuhuuta amaarwa obwo bakiri omuri Kampala. Bombi
hariho encuro emwe obu baarya sente z’ebishare by’eishomero. Abazaire ku
baazibahaire ngu bazitware omu banka, bo baazishuumaho baazicwekyereza
waashusha oti bakatunga kare. Obwire obwo bakaba batarya by’okurya
by’eishomero kandi okubona omwe aharibo okaba nooba ori omuhairwa.
Nikireebeka sente ezi zikaba nizibateeza omutwe. Kyansya, kyamushana na
kyakiro bakaba babikwatira omuri zaahoteeri empango omuri Kampala. Reero
kyo eky’okunywa, reka otagamba. Omu biro nka bishatu, sente zoona zikaba
zaahuuyuukire.

Ku zaayaabuukire, baacwamu kugaruka ah’eishomero. Mukuru w’eishomero ku
yaaruhire n’okushanga batari mu kishengye eki baabaire nibaraaramu gyete
doomu, yaacwamu kubiika ebintu byabo omu kishengye ky’eishomero ekibaabaire
babiikamu ebintu nk’ebyo. Ku baagarukire omu ishomero, baashanga ebintu
byabo bitarimu, nikwo kumanya ngu ebyabo byahikwamu omwonyo. Ekyakizireyo
okubooreka ku obwire bwabo ah’eishomero bwabaire bwija nibuhwayo, n’abeegi
kubagambira ku mukuru w’eishomero apangiise abapooriisi kubahiiga bundi-
nuuma.

Pooriisi ku yaabateire omu ikumi ry’engaro obwo erikubajumbura omu mwanya
gw’ekyoro ogwa Katwe ei baabaire basiiba nibasherura igana na bibiri
zangire kubeetaba, yaabatwra ah’eishomero reero mukuru w’eishomero nikwo
kubatuma abazaire. Sipayidamaani na Baatimaani bakaba nibazaarwa omu kyaro
kya Kibingo ekyabaire nikyatana na Kabingo.

Ahabw’okwegyera Kampala ei baabaire bagiire bakiri encuukye, abantu b’aha
kyaro bakaba batari kubamanya gye. Hoona nabwo abazaire baabo bakaba
bafurukire kuruga omu bicweka bya Mbarara batari nzaarwa z’ekicweka ekyo.
N’ahabw’ekyo baingi bakaba batarikubeetegyereza gye n’obu baakuba abazaire
baabo. Baitu abagurusi abaabaire bariho omu myaka eya kinaana obu abo bantu
baafurukira Kibingo nibagira ngu engambo zikaba nizibuga ngu ekyabatoroire
n’emicwe mibi yaabo eyaabaire erimu n’obushuma.

Abashaija babiri abo bakaija n’abakazi baabo. Omwe akaba aine enda akurize
reero ondiijo akazaara bwanyima y’ameezi nk’ataano. Nooshusha oti nawe
akaba aine enda kwonka obu aija ekaba etakareebekire. Ku baabaire bamazire
obwire bukye aha kyaro, embuzi n’ente z’abantu zaatandika kubura. Abataka
bakacwamu kutaho omuhiigo nikwo kushanga embuzi n’ente zaabo omu maka
g’ababiri. Ngu manya omubi ahunga ataine n’amurigiise. Nyabashaija
bakeeteguura kuruga omu mwanya ogwo baitu bakaba baija bashuura enju
n’entookye zaabo. Abataka tihaine okubaabakozire kubi kwona. Ku bwabaire
buri nk’obwa hati, bakaba nibabacumikaho enkanja y’ogwa geehena bafa
nibanena enshaya. N’ahabw’ekyo, nikireebeka ngu empindu ekaba neeshusha
ekiyaabaire ebaziire, manya ejuga ezaara eborooga.

Nyabatsigazi ku baareebire eby’okuzengana omu mashomero byabarusya,
baacwamu kutaaha omu kyaro bakagyezaho amashomero ag’okwo. Bakaba bataine
sente zoona oihireho ez’entambura. Bakagyezaho kuguza ebibanja by’ab’ishe
kwonka abataka baatiina kubigura ahabw’obugumi bw’enshonga z’eitaka
ezaabaire ziriho omu kyanga ekyo oteebirwe n’enshonga za Fabiano Mpairwe
hamwe na Godoni Ruhangariyo.

Bakasherura emyanya omu mashomero maingiho kwonka bakuru b’ago mashomero
baabiima emyanya ahakuba bakaba baine zaariipoota z’ekibuza-buryo.
Ahabw’eishomero rya Mushana kuba risya, bakaba nibenda abaana. N’ahabw’ekyo
bakaba batarikufa aha bihandiiko. Bakuru b’eishomero bakaba batambura enju
aha ndiijo barikusherura abeegi obwo barikugamba n’abeegi hamwe n’abazaire
baabo. Abamwe bakaba babacwera aha bishare by’eishomero. N’ahabw’ekyo
kikaba kyorobiire Karaudio na Ediga kutunga omwanya ah’eishomero rya
Mushana.

Ah’eizooba eri baashaba omwanya, bakashanga mukuru w’eishomero, Wirisoni
Katungye omu ofiisi ye agwejegyeire shaaha nka munaana z’eihangwe, omushana
gurikwaka tukutuku. Eryo izooba ry’Orw’okubanza akaba atatungire beegi
baingi abaabaire baizire kushaba emyanya. Ku baateire kodi aha rwigi rwa
ofiisi ye, haabanza kuburayo akateezo. Edakiika nk’ishatu ku baagarukire
kuteeraho, baigura baataahamu ori atabeesire nikwo kushanga yaaba
agwejegyeireho kakye nk’oku yaabagambeire. Omutwe akaba aguteire aha
meeza gubangiirwe emikono yombi. Ekooti ye ekaba neeteeraho kutaahiirira
omugorora gw’esohani ei yaabaire ariirireho kyamushana. Omuniino
gw’ebihimba gukaba gwija nigwoma.

Mukuru w’eishomero akahandiika amaziina gaabo, reero yaabaha foomu
z’okwijuzamu. Foomu egi ekaba eri ey’abusha. Eki kikaba kitari kya buriijo.
Omu mashomero agandi foomu nk’ezo zikaba zitandikira omu mutwaro gumwe
ogw’esente za Uganda kugarura ahaiguru. Ekyetengo ky’abeegi baingi nikyo
kyareeteire bakuru b’eishomero obutashaba sente zoona ngu n’ez’okugura
foomu. Foomu za busha zikaba ziri amarobo g’okureeta abeegi omuntukuru
y’eishomero. Ababiri bakaheebwa omwanya nikwo kusiima mukuru w’eishomero
kandi bakamwendeza obusingye n’emigisha ya Ruhanga. Hedamasita akaba
atarikumanya ngu abeegi abu yaaha emyanya baine emicwe y’obujunde.

Amakuru ku gaahikire ah’eishomero ku Sipayidamaani na Baatimaani nibo
baabaire nibenda kwita Daudi Nkunda, eishomero rwagwa omukatangaaro. Daudi
tihaine kibi kyona eki yaabaire akozire abo beegi. Nangwa n’okugyenda kwabo
tihaine yaabaire ababingire. Daudi niwe mwegyesa owaabaire naakundwa
munonga omu meezi abiri agu eishomero ryabaire rimazire. Abeegi baingi ku
baahureire ngu ari aha kitanda niguhara eitaka baashaasa munonga. N’obu
yaabaire atatendekirwe nk’omwegyesa, akaba naamanya kushoboororera abeegi
bakeetegyereza. Akaba atasiga mwegi n’omwe enyima.

Eishomo rye ry’Orungyereza rikaba niryegwa omu ihangwe. Obwire obu baingi
bakaba baruga aha kyamushana barikutaaha omu bibiina. Omu bibiina ebimwe
okaba oshanga haihi nka kimwe kya kashatu ky’ekibiina kitarimu. Ku baabaire
bababarimu, oshanga baingi bagwejegyeire kandi omwegyesa ariyo naashomesa.
Eizooba ry’Orwakana, kakaba kakira kuba akatare ka Rutookye. Ah’eizooba
eri, abeegi baingi bakaba bashoma kuhisya shaaha mushanju reero bagyenda
kwandaara n’okuhuuza omukikomera, baitu kyo ekibiina kya Daudi okaba
oshanga kiijwire n’okubooga kirikubooga. Manya ku yaabaire areeba abeegi
baatandika kwenda kugwejegyera, atandika kubatebeza otuboozi reero baatika
basheka, n’abaaba bagwejegyeire basiimuka. Abamwe bakaba bakangukayo
batarikumanya ekyabaho reero mpaho bakangarana. Abeegi bakaba babaramu
okufeerwa amashomo ga Daudi n’okufeerwa obubanda bwa Rutookye bacwamu
baguma ah’eishomero.

 Daudi niwe mwegyesa wenka owaabaire atakwata minyaafu kandi abaana bakaba
bamworobera ahakuba bakaba nibamukunda. Abandi beegyesa bakaba bahuura,
banyafura, bahonda, baigatira empi nangwa n’obumwe bateera emigyere obwo
oteebirwe n’okigambira abeegi kabukunyukye. Nooshusha oti nikwo baabaire
babatendekire.

N’ahabw’ekyo baingi bakaba batarikureeba ahabw’enki Daudi yaabaire arihaihi
kwitwa abeegi be. Baingi bakaba batakyaijuka ku eryo izooba akatwara
esente. Hoonashi haine omwegi nari abeegi baabaire bamuregire nainga akagwa
omu bambuzi nk’oku abandi babagwamu?

 2

Ayiriini ebye bikaba biri kooyakooya. Bikaba bitoorobi kandi bikaba
bitagumire munonga. Akaba aherize kutunga omurimo gw’obwakaraani omu
kitongore ekirikurwaniirira obugabe bw’abantu. Ekiro ky’okubanza, Sikoovia
owaabaire ayehangureire ogw’okuteeka ogu yaabaire ashomereire akaba
abateekiire kyamushana nungi baitu ei onu yaaremirwe kurya
ahabw’amashemererwa.

Ku yaagarukire omuka, ekiro ekyo akatunga oturo, yaagwejegyera kakye
n’okukyerererwa, akyererwe. Ishe niwe yaamwimukize. Ruhangariyo ku
yaatungire amakuru g’omuhara kutunga omurimo, yaasiima Ruhanga. Esaabiiti
eyaakuratsireho uwe n’omuhara bakagyenda omu kanisa baasiima Ruhanga. Hati
nawe akaba aine obutandikiiriro.

Eizooba eryakuratsireho, nyamugurutsi ku yaabaire naaraba Ahakatoogo,
abaabaire bariho baareeba eryo izooba atarimbiriirwe nk’oku yaabaire
arabaho ari ebiro bikye enyimaho. Akabaakura, yaagaaniiraho n’abagurutsi
bataahi be abaabaire baizire kumarira omwebazyo gwabo Omukatoogo.

Manya abagurutsi ba Kabingo bakaba babuganabuganira omuri aka kasenta reero
batebya ebya ira. Bakaba bagamba oku ebintu bihindukire obwire obu. Baingi
omuri bo bakaba batarikwikirizangana n’omurembe oguriho. Enjwara
y’eriigyenda bakaba batarikwikirizangana nayo n’obu kaakuba ak’omubazi.
Bakaba bakira kugijumiirira kandi bagyeta eya sitaane. Abagurusi aba bakaba
batenda kureeba abaishiki b’ahakyaro bajwire obuteeteeyi bugufu na
zaasikaati ngufu. Ebijwaro ebyabaire byoreka entumbwe, emikundi hamwe
n’amabeere bikaba bibatanasya. Nyabagurusi bakaba bareebeesa einugane
abaishiki n’abakazi abaabaire babijwara. Bakaba baijuka oku abaishiki ba
ira baabaire bajwara ebirikukwata aha bigyere. Egyo niyo njwara ei baabaire
nibenda ngu abaishiki bajwaremu.

Bakaba bongyera bagamba aha by’obushwere obwa ira ebi baabaire
bagyeragyeranisa n’ey’eriigyenda. Bakaba bakira kwikirizana ku abaana ba
hati batiishukire ahantwaza ehikire ey’obushwere. Kikaba nikibakwataho
munonga kushanga haabaire hatakiriho abaishiki baingi bashugaine
waagyeragyeranisa na ira. Ngu manya eriigyenda, okushugaana kw’omwishiki
kikaba kihaisa ekitiinisa bitari nk’ebya hati ahu obushugaane burikworeka
obunyakyaro n’obubisi. Manya ngu omu baahati, omwishiki orikuba
ayegaitsireho n’abashaija baingi, biri ogwo naaba ashemuukire kandi buzima
ari engunjukye. Bo obwa ira abo bakaba babareeba nk’ebifamutima.

Nyabagurusi hoona bakaba booreka okukwatwaho kwabo aha baishiki abaabaire
nibatwara enda z’endaaro. Bamwe bakaba bashaasa kureeba ngu ebiheneso
ebyabaire biriho kare ahabw’ebicumuro nk’ebyo bikaihwaho. Ngu manya,
omwishiki ku yaabaire atwara enda-y’endaaro, bamuhanika n’embiire. Reero bo
Abakiga bakaba bakurundura Bunyonyi. Ngu manya okaba oreebwa nk’ekihemu,
ekifeera kandi ekihagaro kandi ekikorwa nk’ekyo kikaba kijumisa ekyanga
kyona, niyo nfumu ngu omwishiki ku atwara aha mugongo ajumisa boona. Manya
obwire obwo, kukaba guri omwoga gwa buri muzaire nari omuntu weena omu
kyanga kworora abaana omu muringo gw’obujunaanizibwa, yaaba n’owaawe nainga
n’owa nanka. Omwana ku yaabaire ashangwa ari omu nshobi, omuntu weena akaba
naikirizibwa kumuhuguuza akarera-baana. Baitu ebya hati ngu waakwata aha
mwana wa nanka noobitebeza aha pooriisi.

Ngu owaateera oburaaza abwebanza. Manya ngu tokaaha muntu eki otaine.
Ekitongore eki Ayiriini yaabaire naaza kukorera kikaba nikijunaanizbwa
ahaby’obugaba bw’abantu. Obugabe obwo bukaba burimu obw’okugira ebintu
oteiremu n’eitaka. Obu nibwo buremeezi obu Ayiriini yaabaire aine. Eizooba
rimwe akashaba kugambaho n’omukazi owaabaire naakora ahanshonga z’eitaka

Ruhangariyo taramazirwe n’ebyarugire omu mushango aha rurengo rw’ekyaro.
Mukuru w’ekyaro, Yeremiya Turibamwe akaba amuhabwire ku amara ebintu kitaka
kandi akaikiriza eki omugaiga yaamugambira. Ruhangariyo akaba naamanya ngu
esente nizibaasa kukora bingi kwonka akaba aine amatsiko omu kooti. Akaba
naamanya ngu abaasa kutunga oburingaaniza. Omuhara okutunga omurimo kikaba
kimuhaire amatsiko kandi n’okwongyera kwikiriza ngu haihi burikimwe
nikibaasika.

Fabiano ku yaamanyire ngu orubanja ruhikire omu kooti, yaakora buri kimwe
ekirikubaasika kureeba ngu yaatunga omuramuzi kandi yaagira eki yaagambamu
nawe. Akabuuza omuri bataahi be nikwo kumuha endagiiriro z’abaramuzi ba
kooti y’eidaara rya kashatu boona. Ogwo muramuzi ku yaagambiremu na Fabiano
ebintu byayongyera kushiisikara. Manya omushango bakagubinga ngu tigwine
mutwe na maguru okwihaho gugyendereire kusiiga eiziina rya Fabiano enziro.

 3

Fabiano akaba atazaire Maria Karungi wenka. Akaba azaire n’omwojo ou
baabaire nibeeta Ronadi Ntiinaki. Nibo baabaire bari abaana be bonka. Manya
ngu abagaiga bakaba batazaara abaana baingi. Bakaba bagira ngu okuzaara
abaana baingi n’omucwe gw’abairaguzi hamwe n’abooro. Baingi bakaba
baikiriza ngu enshonga ahabw’enki abajungu barikutuura amagara marungi
n’ahabw’okugira ngu nibazaara abaana bakye. Okuzaara abaana bakye baingi
bakaba bagureeba nk’omucwe gw’abajungu. Abajungu bo bakaba bareeba okuzaara
abaana baingi nk’omucwe gw’abairaguzi abarikutuura omunsi ya Afirika.

Baitu Abafiriki bakaba baine enshonga zaabo ahabw’enki baabaire bazaara
abaana baingi. Omuzaire ku yaabaire aba aine abaana baingi akaba
atagambwaho. Abaishiki akaba abareebamu ente. Obwo manya ebintu bikaba
bitakashiisikaire nk’obwa hati obu abatsigazi bamwe barikutwara bahara
b’abantu batahaire b’ishe n’obu kaakuba akame. Manya abarikurwaniirira
obugabe bw’abakazi nibagira ngu omushaija ku arikujuga omukazi nikireetera
yaamutuntuza ahakuba naaba naamureeba nk’ekintu eki yaimukire eizooba rimwe
akakwate omuhanda akaza omu katare nk’aka Kizinda akamugura n’esente
ezirugire omutuutu ye. Omushaija abaishiki bu yaabaire aba azaire, nizo nte
ezi yaabaire naabara. Baitu abaahati nibajuga esente reero muhara w’omuntu
abeera kimwe ekintu nk’ekiguzibwa omu katare.

Omuntu ku yaabaire aba azaire abaana be b’aboojo akaba ahurira ari
omushaija omu bandi bashaija. Manya obwa ira, abaana b’aboojo bakaba
babatwara nkakikuru kukira abaana b’abaishiki. Amaka gamwe n’obu haizire
okushoma gakaba gatakitwara nkakikuru okwegyesa abaana b’abaishiki. Bakaba
babareebera ogw’okubahingira bakabaihamu ente. Abashaija bakaba bakira
kwenda ngu n’abakazi baabo bajigaize abaana b’aboojo batari b’abaishiki.
Omukazi ku yaabaire azaara abaana b’abaishiki bonka biri ogwo yaacwa
oruganda. Omushaija akaba naikirizibwa kushwera omukazi ondiijo
oraamuzaarire abaana b’aboojo.

Omuzaire kuyaabaire aba aine aboojo be, tihaine waabaire naabaasa
kumwozyamu amaisho. Omushaija kuyaabaire akigahuuta yaasinda, atandika
kuteera omurengye obwo manya riba eitumbi ribisi. Ku haabaire habaho
abaayenda kumurahura. Abagira ati, ‘Munkwateho embwa zibarye.” Hoona nabwo
aboojo bakababarinda eka hamwe n’ekyanga haabahariho engamba nainga
okutaahiirirwa.

Abafiriki bakaba bazaara abaana baingi ahabw’embeera mbi z’eby’amagara.
Okutunga akabazi k’okutamba endwara nainga okugigyema obwire obwo kikaba
kitari kintu ky’okuzaana. N’ahabw’ekyo, omuzaire akaba azaara abaana baingi
kwenda ngu obusheru ku buraije bwatwaraho nka babiri asigazeho, omushwija
kuguraije gwagira abugwatwaraho hagire abaasigaraho. Baitu hariho emize
eyaabaire esiga yaacwa abazaire amabeere ekabasiga amooya omungaro.

Enshonga ezi nizireebeka kuba zaabaire zikiine amakuru n’omu kyasha kya
makumi abiri na kimwe. Abatungi bakaba bagira ngu abooro nibazaara munonga
ahabw’okugira ngu obwire obwingi nibabumara omu bitanda ahabw’obutagira
ky’okukora.

N’ahabw’ekyo, Fabiano nk’abagaiga abandi boona akaba azaire abaana be
babiri, omwishiki n’omwojo. Baitu abagaiga abandi nka Kanyankore bo bakaba
baine abaana baingi ahabw’okushweraguza. Kanyankore akaba atarikumanya
mubaro gw’abaana abu yaabaire aine n’obugwakuba ogw’abakazi.

Ronadi Ntiinaki akaba ari omu siniya ya Kana ah’eishomero rya Nganwa eya
Sheema. Okwo niyo esente z’ishe zaabaire zikunkumukira n’okugura ebizingo
bya singyengye. Bakabanza baamubinga Ntare, reero ishe yaamutwara Mbarara
High ei baamubingire reero ishe akamutwara St. Kaggwa ei yaarugire arikuza
Nganwa. Ronadi akaba ari akoojo kakye kandi kagufu munonga. Baingi bakaba
bagira ngu akashusha nyina.

Eizooba rimwe obu yaabaire naashomera Mbarara, uwe n’abataahi be bashatu
bakateeraho kuhamba omwishiki owaabaire naaraba omu faamu y’eishomero.
Omwishiki akabanza kurwana nabo reero kuyaarugaho yaareba ngu taraababaase
nikwo kwemerera baanyarwojo bakakora ebi baabaire nibabaasa. Ku baaherize
nikwo kumwesiimirana kubaamuheereza, kubaamukora ekikoro, eki omukazi
yaakozire mukaiba. Nyamwishiki akabeesiza yaatagiira yaacwekanisa nikwo
kuhika nseeri. Ku yaahikire nseeri obwo manya bakibayo bamuhweshura nawe
nikwo kubagira ati, “Naanye naabaheereza!”

Ag’amakuru gakatwarwa abeegi owa mukuru w’eishomero baitu tibaramuhaire
maziina g’abo beegi. Abeegi baanyakukora ekyo kihagaro buri omwe akaba
naabamanya kubari enkuuku-mbitsi. Manya obwo we Ronadi Ntiinaki akaba ari
omu siniya ya kabiri, yaija naashogoya. Akaba atakita eifubo omuri ishe.
Akaba naayereeba nk’omuntu okuzire ashemeire kurekwa kukora eki arikwenda.
Baitu nyina, Jovinta Kendagaano akaba akira kumugambira ati, “Mwana wangye
yetware!”

Eizooba eryakuratsireho, omushaho w’eishomero akeetwa ku aija buguru-
butakora-hansi akairukiirira aboojo bashatu abaabaire baine obusaasi bwingi
omu bicweka by’enshoni. Manya boona bakaba bari omukutaaga orikushusha oti
baababaaga. Amahira gakaba nigahimintika kuruga omu bushaija bwabo kandi
bwona buzimbire buri obwabe. Bakaba batarikubaasa kuta akantu koona
ahamubiri namunonga ahabicweka byabo by’enshoni ahabw’obusaasi nyamwingi
obu baabaire baine. Ai zikaba ai.

Omushaho w’eishomero kuyaizire yaabashanga boona nibataka. Omushaho
w’eishomero akaba ari omukazi. Ntiinaki akaba atuura naarahira ku
omushahokazi atarikubaasa kumuteera ekikatu n’obukwakuba okumukyebera
endwara namunonga ezo ezirikukwata ebicweka by’ekihama. Baitu eryo izooba,
akakomoorora akatengye kumworeka oku yaabaire ari. Weeza obusaasi
butaagisa. Kandi owabiso ati ky’okufa ohemuka.

Omushaho w’eishomero kuyaakyebeire baarutsigazi aba yaashanga ngu bakaba
barwaire endwara y’obushambani erikwetwa enziku. Egi endwara neerahuka
kworeka obubonero namunonga omu bashaija kandi kigumire omushaija
kugishereka ahakuba rwata neetaagisa, n’eihano buzima!

Mukuru w’eishomero kuyaahureire ripoota y’omushaho yaamanya ku nibo
baahambire omwishiki owaabaire naagambwaho. Abatsigazi baingi obwire obwo
bakaba nibatiina enziku kukira munywengye ahakuba yo munywengye ekaba
neetwara omwanya kwita omuntu. Hakaba hariho n’emibazi ei omuntu yaabaire
aguma naamira kwenda ngu eheereze abasirikare b’omubiri gwe amaani. Omuntu
kuyaabaire amira egi mibazi, kikaba kigumire kumanya ngu aine rwata rwa
siriimu, ruheekuurura-bazaire erikahwerekyerere. Abamwe egyo mibazi ekaba
ebagomora boona baba baarutaaba. Baitu siriimu eyaabandize, omuntu akaba
arahuka kufa kandi afa n’obusaasi bwingi buri omwe akimanya.

Omu mwaka gwa 1993, siriimu ekaita omushuubuzi kandi omugaiga ruranganwa
ow’omukyaro kya Kabingo owaabaire naamanywa nka Fenehansi. Fenehansi akaba
ashuubwireho omwani, amaarwa hamwe n’ebyenyanja byona ebi yaabaire aihiremu
sente nyingi munonga. Emirimo ye ekaba erimu okutambura munonga
ekyamureeteire yaaguma naabugana abakazi baingi abu yaabaire abyama nabo
omuby’omubonano. Kuyaabaire aza Kabale, atungayo Omukigakazi, akishuuma
Rwanda, atungayo Omunyarwandakazi, ngigo Buganda, aihayo Omugandakazi,
Tooro ayetungirayo Omutoorokaazi, omumatemba, atungayo Omucoorikazi nainga
Omurangokazi, reero burugaizooba atungayo Omutesokazi. Manya amaarwa akaba
agatwara hoona omu Uganda egi. Omu mwaka gumwe oguyaafeereiremu nigwo
n’omukaziwe Biitureesi yaafeereiremu. Nyamukazi akaba ari omukazi ow’ahaka.
Baingi bakaba bagira ngu siriimu ngigo bakagimureetera. Fenehansi ku
yaafeire, abakazi barikuhika omuri ikumi baareeta abaana. Abaana abamwe
bakaba nibashusha Fenehansi kandi abandi bakaba bataine kubari kumushusha
n’obukaakuba ak’omubazi.

N’obu munywengye yaabaire etandikire kwita abantu baingi omuri Uganda,
abantu baingi omu kyaro kya Kabingo bakaba bataikiriza ku buzima eri
siriimu. Bakaba nibaikiriza ngu abantu baabo barogirwe. Obwire obwo abafumu
bakaba baine akatare kaingi ahakuba baingi abaabaire bababaine omurwaire wa
siriimu bakaba beebuza aha bafumu. Ente. Embuzi. Esente. Byona bikahwera
omunda y’abafumu. Manya omufumu tabura ki yaakubeiha n’obu oburemeezi bwawe
bwakuba bumubuzaaburize. Hoona naakubuuza yaaba haine enyamaishwa
zirikuraara niziraba ahaka yaawe. Mbwenushi weeza embwa n’enjangu tiziri
kutambura ekiro? Ku orikumugambira ngu biriho, nawe naakugira ngu nibyo
bakusindikiire. Ku arikukuha omubazi gwabura kukutambira naakugira ngu
oburogo n’obw’amaani nibwenda ente ibiri. Ku orikuheza kureeta ezo ente
ibiri oti omuntu wangye atafa aha mukyeeno, nawe naaba naasherura ekindi
kishuba. Ku arikuba akuhaire omubazi ogarukire omuka, omurwaire yaafa biri
toraakurateire ndagiiriro ei yaakuhaire, orubanja n’orwawe tiruri rwe.

Obwire obwo abafumu baingi bakaba nibeeranga aha za reediyo hamwe
n’omumpapura z’amakuru buri omwe arikuhamiza abantu ku aine amaani
g’okutamba. Bakaba baine amaziina agaabaire nigaingana paraguraafu yoona.
Omushomi w’ekirango kuyaabaire abanaamara kushoma eiziina ery’ahamuheru,
omuhurikiriza aba atakibaasa kwijuka ery’okubanza. Bakaba bahamiza abantu
kubaihire amaani masya omubizinga by’omunyanja z’omumahanga g’aheeru nka
Zanziba. Abamwe bakaba babeiha kubaihire amaani omu ba ruhanga b’omubibira
nka Ituri ekya Kongo. Abamwe bakaba baruga omu bicweka nka Karagwe,
Buganda, Tanzania, Burundi hamwe n’ahandi.

Okaba obashanga omu butare barikuraguurira abantu. Bakaba nibahaya kubari
kutamba obugumba, bakahwera kutamba siriimu, ebihungu n’ensimbo, okukwata
abashuma, okukuhwera kutunga emirimo, okutunga oruzaaro, okutunga omushaija
nainga omukazi, hamwe n’okutunga obugaiga. Ezi enshonga zoona zikaba
zireeta ebimbuuro by’abantu abaabaire baija kutambirwa. Buri ibara
buremeezi bukaba bwine omuhendo gwa sente ogu omuntu yaabaire ashemereire
kuhayo. Ekyabaire nikitangaaza n’okureeba omufumu naagambira abantu ngu
naabaha obugaiga kandi obwo uwe ari omworo runuuka orikweyaguza orugusyo.
Abakazi baingi abaabaire bagwire ahamahega bakaba baija omu bwingi, manya
abashaija omunsi baba bakye kukira abakazi. Abandi bakazi bakaba baija
kusherura oruzaaro kwenda kukiza amaka gaabo okushenyuka gakakumbagara
hamwe n’okutangira okushendwa.

Hakaba hariho omufumu omwe owaabaire aha abakazi boona oruzaaro. Abantu ba
Kabingo bakaba bamukubize Ishe-abaana. Tihaine mukazi waabaire aza owe
akaburwa oruzaaro. Ogu mufumu uwe akaba nokwerangiirira ateerangiirira.
Ebikorwa bye bikamba nibyegambira. Baitu ekyabaire kitaaha kishobeire
abantu nookushanga abaana boona abu yaabaire aha abakazi baabaire
nibamushusha. Abo baana ku waabaire obareeba bari hamwe omanya kubuzima
ishe waabo n’omwe. Tugire ngu ekyabaire kyabareetera okumushusha n’amaani
agu yaabaire aine nainga hakaba hariho sayansi endiijo.

Eizooba rimwe omushaija akagyenda n’omukazi we ow’omufumu ogu. Nyamufumu
omubazi gw’okuzaara akaba aguheereza abakazi kandi agubaheera omu kashengye
aku yaabaire araaramu. Omu kashengye aka hakaba harimu ekitanda. Uwe
omubazi akaba aguha abakazi bari bukunya, ngu obwo maawe nibwo gwabaire
gukora kurungi. Kare reka gugyende gukore kurungi . Nyamushaija ogwo mubazi
akaba aguta omu bukazi kandi obwo manya akaba agira ngu nigukora kurungi,
omuntu yaikiriza nyamubazi gukatamburira aha bushaija bwe.

Nyamushaija ku yaareebire nyamufumu yaamara edakiika nka itaano n’omukazi
we omu kishengye yaamanya ngu nyamushaija abaasa kumwonera. Eki yaakozire
nikwo kuteera akaigi akashanga nyamushaija atungamiire omukazi we
ekyeshongoro ky’enkombe kiri ahaiguru. Okuruga eryo izooba, nyamufumu
bakamanya ku niwe yaabaire atweka abakazi baabo kandi baamanya ngu abakazi
abu yaabaire atambira bakaba baabaire bataine buremeezi okwihaho
oburemeezi bukaba bwinwe abashaija baabo.

Ntiinaki ku yaaherize kutaraaka, uwe na bagyenzi be baabingwa omu ishomero.
Ntiinaki nikwo kumutwara St. Kaggwa ei yaamwihire arikumutwara Nganwa. Omu
mwaka gwe gwa kana, Ntiinaki akatweka omwishiki w’omukyaro kya Kibingo.
Omwishiki ogu akaba naayetwa Jooyi Rukundo kandi akaba ari omubaziizi
w’ebijwaro omu kasenta ka Kibingo. Akaba arugire omu ishomero ari omu
kyamukaaga reero ishe nikwo kumutwarira ishenkazi owamwegyeise okubaziira.

Ishe wa Jooyi akaba ari omushaija w’obukare bwingi kandi buri omwe akaba
naamutiina munonga. Akaba akira kutambura n’omuhoro gwe ogwabaire guba
gutyarize gurikurya busha kandi niwe mushaija wenka owaabaire naabaasa
kuraba Ncwera eshaaha z’ekiro. Akaba ari omushaija enkwata-buta kandi
emanzi buzima. Ogu mushaija owaabaire naayetwa Nabosi akaba aine oruhara
ahagati y’omutwe rwona rushagatiirwe eishokye eriyaabaire atakira kumwa.
Ahabuso bwe hakaba hariho emifunyanyara eyaabaire eba nk’empanga yaaheza
kuguubwa kubi. Emikono ye n’amaguru bikaba byona biri nk’eby’abaremi.
Nyamushaija akaba atakira kusheka. Baingi bakaba baikiriza ngu yaasheka
enjura neebaasa kugwa omu bwire bw’ekyanda. Esheko ye okaba noobaasa
kugiihaho omubazi. Abaana bato bakaba nibamutiina. Kubaabaire bamureeba
bairuka. Kikaba kiri eky’omugisha abaaana kubaabaire bamushanga aha maduuka
abazaire baabo baaba baine ekibabatumire, manya bakaba bairukanga buguru-
butakora-hansi. Abeereere kubaabaire baba nibarira waabagambira oti ngugwe
Nabosi yaija bakaba baceceka. Nangwa n’abashaija bataahi be bakaba
nibamweganya. Manya kuyaabaire aba naatambura yaateera omutsindo, obutaka
butengyeta. Akaba ataraba aha muntu atamwakwire kandi bambe akaba ari omwe
aha bashaija bakye abaabaire batarikunywa amaarwa omu kyaaro kyona ekya
Kibingo. Baitu abakye baba bangahi akaba ari uwe hamwe n’omubuurizi
w’ekereziya ya Kibingo.

Ahabw’okugira obukare, Fabiano kuyaahureire amakuru gaatandika kuzeereera
ngu omutabani akatweka muhara wa Nabosi yaatandika kutetema entegye. Akaba
atarikureeba enshonga ahabw’enki omutabani yaabaire naabaasa kuza omu
mukundano n’omwishiki muhara w’omubaagi owaabaire ataine sente n’okumutweka
akamutweka. Akeebuuza ahu omutabani yaihire obumanzi bw’okuza omu mukundano
na muhara w’ogu mushaija ou obukare bwe bwabaire nibweshumba obw’ekicuncu
kitakatungire k’okurogyesa enjoka. Abatsigazi boona bakaba batiina kugamba
na Jooyi. Baingi bakaba nibateekateeka ngu Ntiinaki niwe yaabandize kubyama
nawe omuby’omubonano. Nibaikiriza ngu akaba ashugaine atari nk’abaishiki
abandi abaabaire baabyamire n’abashaija baingi aha myaka ikumi na mushanju
ei Jooyi yaabaire aine. Manya abaishiki bamwe aha mayaka egyo bakaba
bababaabyamire n’abashaija abamwe barikwingana kandi abandi barikukira
baishe. Abaishiki abo bakaba bagyenderera okutunga sente kuruga omu
bashaija abo.

Buri mutsigazi owaabaire ateekateeka ahari Jooyi, ekyo kiteekateeko kikaba
kihuuhwa okuteekateeka aha bukare bwa Nabosi. Baitu nk’oku bamwe bagira ngu
obuzoora-maisho bw’ekikyere tiburikuzibira baana kutaha amaizi, obukare bwa
Nabosi tiburazibaire Ntiinaki kutweka omuhara. Nikireebeka ekiro ekyo
ekikyere kikaba kitazoire maisho. Baitu Abanyankore obubagira ngu
ezirikwenda kuhwaho, n’obuwaakukoza aha rubaju nizanga zihwaho, biri
tibarabeihire.

Ntiinaki akaba ashagaire munywani we omubuduuka bwa Kibingo. Ogwo munywani
we akaba naaza kubaziiza empare ze ezaabaire zitaagukire. Nyamwojo ogu
akaba naakunda kuzaana munonga kandi okwo omumizaano niyo empare
zaataagukiire. Manya ngu ku oza kwetaba omu mpaka z’okutandama biri
nooyesiga omubaziiro gw’empare yaawe. Akaba azaana ryona ryona reero
agaruka omuka omu mwebazyo. Ogu mwojo akaba naashomera Nganwa omu siniya ya
kashatu.

Eizooba rimwe ogu mutsigazi kuyaabaire ari omukishaayi ky’omupiira
arikuzaana na bataahi be, empare ye eti cai. Ekataagukira kimwe aha
mubaziiro reero nikwo kworeka abaabaire bariho firimu. Ekyatangaarize
baingi n’okushanga nyamwojo yaabaire ataine ku ajwaire omunda. Akaba akira
kugira ngu empare ez’omunda uwe nizimubuza obusingye.

Jooyi kuyaareebire Ntiinaki mutabani w’omugaiga, yaamukunda ahabw’okuba
mutabani w’omutungi rurangaanwa. Ekyamutangaarize, Ntiinaki niwe
yaashaswire sente za munywani we ez’okubaziira empare. Ku yaaherize
kushasurira munywani we yaakwata shiringi omutwaro gumwe yaagusigira Jooyi.
Ekiharaani kya Jooyi kikaba kitaasya sente ezo omu saabiiti nka ibiri.
Baakasitoma bakaba baija mpora mpora kandi nabwo bakaba baija kubaziiza
obutaaguka bukye nainga obumwe okutaisaho amapeesha. Okukorera omuntu
omurimo kikaba kitahezaho shiringi bitaano eza Uganda. Jooyi akatandika
kumureebesa akaisho k’embabazi. Akamwebaza reero na Ntiinaki nikwo
kumubuuza obu araagaruke kumutaayaayira. Onu akamugambira ku arikwija
kumumanyisa kwonka kukyabaire kitoorobi.

Ah’eizooba eri baabaire baragaine, Nabosi akaba atarimu. Akaba agiire
Mitooma kusherura ente z’okubaaga. Ishenkazi wa Jooyi nawe akaba aine ahu
yaabaire azindukiire ebiro bibiri. Jooyi akaba naamanya ngu ishe ahu araaze
kugarukira, nibwija kuba bwabaire ekiro. Akaba akira kutaaruuka ekiro.

Aha shaaha nka ikumi n’emwe z’omwebazyo, Jooyi akakinga reero yaataaaha
omunda ahu omugyenyi we yaamushangire obwo ayegwire eby’okunywa
n’eby’okurya. Omuby’okunywa ebi yaareetsire hakaba harimu n’amaarwa. Jooyi
akaba atakanywahoga maarwa. Baitu ahabw’okwenda ngu ashemeza mutabani
w’omugaiga ou yaabaire naamanya ngu naija kumuha ezindi sente, akacwamu ku
ateeraho entama nk’itaano. Kuyaateireho entama nk’ishatu yaateera kimwe
ecupa ahamunwa yaagotomera nk’orikugotomera ekitiribiita, weeza yaaruga
enyima kushungaanwa.

Uwe Ntiinaki akaba asindira aha cupa ya mukaaga. Jooyi kuyaamaziremu
nk’ecupa emwe yaaba obujenzebere, efuruure reero nyakoojo kamukora ebi
kaabaire nikenda kumukora. Ahu Jooyi yaagyereire kutabuukayo nyakatsigazi
kakaba kaamizirwe ensi. Akashanga ari entumbure kandi weena arikujwererana
omu bicweka by’enshoni. Obwo nibwo yaakimanya ku Ntiinaki yaateerana nawe.
Ogu gukaba guri omurundi gwe gw’okubanza kuteerana omu magara ge.

Akaimuka yaayetereeza reero yaigura orwigi rw’ekishengye eki yaabaire arimu
obwo arikweteguurira okugaruka omuka. Aheeru abaabaire bari aha baara
nibagahuuta bakaba nibamanya byona ebyabaho. Bakaba bareebire Ntiinaki
naashohora kuruga omunju egyo obwo empare etasibire zipu. Aho niho
baamanyiire ku enyamwonyo yaariibwa. Ntiinaki akacwanisa n’ecupa
eziyaabaire areetsiremu amaarwa.

Jooyi akashohora naabwerabwera ahakuba akaba naamanya ngu abantu b’ahaduuka
babaasa kuba baakimanya. Akakwata omuhanda yaashuma naataaha obwo omutwe
gumuri obwabe bw’ebiteekateeko. Akaba atarikuteekateeka ngu naija kubyama
na Ntiinaki n’obu yaabaire naayenda kumwihaho sente. Akaba akira kuhurira
emboozi z’abaishiki abaabaire bareire esente z’abashaija bakabura kubyama
nabo.

Okwezi kukaba kumwe, gaaba abiri ngago ashatu obwo Jooyi atarikuza mu micwe
y’abakazi. Hoona nabwo akaba aimuka ataine maani kandi akira
n’okutanakatanaka. Akaba ahurira ngu omuntu yaaba atagiire mu micwe ako
nikaba kari akabonero k’okugira enda. Akacwamu kuhunama. Kugaabaire ameezi
mukaaga abakazi b’aha kyaro baatandika kugashomera omu bbahaasa ku
nyamwishiki aine enda kandi ku eri nkuru eri haihi n’okuzaarwa.

 4

Daudi kuyaabaire aherize ati kukira, yaatunga amakuru marungi. Ngu manya ou
Ruhanga asheenyiire tashambiirira. Ngu kandi Ruhanga yaaheereza omuntu
omugisha tihaine ekirikuguzibira kumuhikaho, manya n’ekitabo ekirikwera
nikihamya enshonga egi obwo kigumize kiti omugisha gwa Ruhanga gutungisa
kandi tagutungikaho mukyeeno.

Daudi n’obu ashomesa bwona akaba atarikumanya yaaba yaabaire naija kuza aha
Yunivasite nainga. Abazaire be bakaba batarikubaasa kumuheera sente z’aha
Yunivasite. Akaba atuura naashaba Ruhanga ku akwata aha muntu akamukwata
aha mukono akamuheera ebishare.

Ebyarugire omu bibuuzo bya siniya ya mukaaga bikaba bishohoire ebiro abiri
na mwenda bya Katumba eizooba eri yaabaire ari Ncwanga atarikumanya ebyaifo
n’oruguru. Akaija kubimanya yaamara kukira. Nyabigyezo akaba abiteereire
ahaiguru n’obubonero makumi abiri na butaano. Eishomero rya Bubaare
rikamuha ekirabo ky’emitwaro makumi ataano eza Uganda. Niwe yaabaire omwegi
w’okubanza kwihayo obwo bubonero omu ishomero eryo kwiha ritandika emyaka
mushanju enyima. Akagabwa aigwire akawunta omu banka eya Sentinare
eyaabaire eine eitaagi omuri Ishaka. N’ahabw’ekyo akairuka ezo sente
yaazibiika omu banka kutangira ababisha kumukora kubi ngu akati kukakuteera
omuriisho, kati hweza.

Eishomero hoona rikagwa omu kwemurikira obwo businguzi obu Daudi yaabaire
abahikizeho. Manya bukaba butari businguzi bwe wenka baitu bukaba buri obwa
ishomero ryona erya Bubaare. Okweshongora. Okuzina. Okutaagurira. Okukoza.
okunywa. Eizooba ry’ebyarugire omu bigyezo byashohora, emirimo yoona
ah’eishomero ekeemerera kumara haihi eizooba ryona. Mukuru w’eishomero
akaragiira ku babaaga enumi ei abeegi baareire. Baitu n’obu baabaire
nibeemurikira obusinguzi bwa Daudi bakaba beerarikiriire ahabw’amagara ge
agaabaire gari omu kaamwenda. Baingi bakaba nibamushabira munonga ngu
ataraake reero bashemererwe kurungi nawe. Kikaba nikiija kuba kita omuntu
owaabandize kumarayo obubonero bwona abiri na butaano kutwarwa atamanyire
ku n’omwe ahari abo abaabaire bakozire kurungi omu Uganda yoona?

Abeegi baingi abaabaire nibamumanya bakaba nibamukundira emicwe ye mirungi.
N’obu yaabaire ari omukibiina ky’ahaiguru akaba ari munywani wa buri mwegi
hahi buri kibiina. Akaba akira kuha baingi obuhabuzi hamwe n’obuhwezi ku
yaabaire aba aine okubaasikirwa. Hoona nabwo akaba atenda kureeba omuntu
weena arikuteganisa mugyenzi we. Abeegi ab’omu bibiina eby’ahaiguru bakaba
bakira kugira omuze gw’okuteganisa n’okuganzya abeegi namunonga
ab’omusiniya y’okubanza abu baabaire beeta engata ahabw’okuba basya omu
ishomero. Abaana boona bakongyera kwerarikiirira kandi baayongyera
n’okwebuuza yaaba ababisha aba baine akakwate n’okusinga kwe.

Bakaba batarikureeba enshonga ahabw’enki Daudi naatunga oburemeezi nk’obu
ahabunaku obu yaabaire ashemeire kuba naashemerererwa omu businguzi obu
baingi baabaire nibaikiriza ngu akaba akoreire. Manya Daudi akaba atashiisa
bwire. Kubwabaire buba buri obwire bw’okushoma biri n’okushoma,
obw’okusheka n’obw’okusheka reero obw’okuhuumuraho n’obw’okuhuumuraho. Uwe
akaba naikiriza ku omuntu naabasa kurugamu ekyo eki arikwenda obwo yaaba
naayorobera obwire. Eizooba eryakuratsireho, abeegi n’abeegyesa ba Bubaare
bakeeshuka omu irwariro rya Ncwanga kureeba omutsigazi owaabaire abahikize
aha businguzi. Abanyamakuru kuruga omu mpapura z’amakuru, zaareediyo hamwe
na zaatiivi omu ihanga abaahureire ekyabaire aha mwojo ogu owaabaire
ateereire ebigyezo ahaiguru, bakaija kumureeba nikwo kumuteera ebishushani
ebibaateire omu mpapura kandi ebindi bakabizaana aha tiivi. Obwire obwo
hakaba haija abanyambabazi abaabaire baraganisa okuhwera abazaire be. Aba
bakaba bari Abanyayuganda abaabaire baine esente nyingi hamwe n’abo
abaabaire bataine sente nyingi baitu baine omutima gw’embabazi.

Abanyambabazi abamwe bakataayaayira amaka g’abazaire ba Daudi. Bakatangaara
okureeba omutsigazi owaabaire naaruga omumaka nk’ago agaabaire niganuuka
obworo yaabaasize kusingira ebibuuzo ahaiguru. Bakacwamu kwombekyera
abazaire be enju hamwe n’okuguma nibabangira abazaire be okuhisya obu
araaheze okwega akabaasa kutandika kubahwera. Hoona nabwo bakacwamu
okuhwera Daudi omu kwega kwe.

Omukuru w’eishomero akamuha omugisha okwegyesa ah’eishomero rya Bubaare.
Akaba akyerera Mushana High reero shaaha munaana atemba akagaari
azakwegyesa abeegi ba Bubaare ei yaabaire ainuka shaaha ikumi n’emwe
arikugaruka owaabo Kabingo. Entaasya ye ekongyera kuhanguha obwo
arikutaasya emitwaro nkaaga burikwezi. Eki kikongyera kumureetera akasheko
hamwe n’amatsiko. Abazaire be, Mangyeri na Yozefu Banturaki bakaba baija
nibatandika kutabuuka omu kurwaza mutabani waabo. Ago makuru g’okuhika
ebigyezo ebiyaateereire ahaiguru nk’empungu gakabagaaruramu amaani. Hoona
nabwo abo banyambabazi bakongyera kubaha amatsiko, manya bakaba bataine
matsiko ngu amagara gaabo nigabaasa kuhinduka. Bakaba bataine matsiko ngu
hariyo abantu abaine embabazi kandi obwo bari abatungi. Abagaiga abu
baabaire nibamanya bakaba bakira kubonaabonesa abantu barikubaihaho
ebibanja byabo hamwe n’okubakora kubi omu miringo etari emwe n’emwe. Manya
n’obu baakugizire amatsiko tibaakugagizire omubanyamahanga abu baabaire
batarikumanya.

Amakuru ga Daudi kusinga ebigyezo, uwe Maria akagamanyira ah’eishomero.
Daudi akaba asingirwe abaishiki babiri omu disiturikiti yoona eya Bushenyi
kandi aba bakaba nibaruga Bweranyangi. Abaishiki n’abeegyesa b’eryo
ishomero bakaba nibeebuuza oku ogu mutsigazi yaabaire abaasize kusingira
atyo ahaiguru. Baingi bakaba batakahuurirahoga eishomero rya Bubaare kandi
bakaba batarikumanya n’ahu ryabaire nirishangwa.

Ebya Daudi kubyayongirwe kushanzuurwa abanyamakuru, abeegi baamanya ku
arikuzaarwa omu kyaro kya Kabingo ei Maria yaabaire naaruga. Mukuru
w’eishomero akashaba Maria ku amureetera ogwo mutsigazi akabaasa kugamba
n’abeegi obwo arikubagana nabo oku yaabaire asingire ebigyezo. Eki kikakira
kushemeza munonga Maria ahakuba omukundwa we akaba naasiimwa baingi
abaabaire nibamureebamu obwengye n’oburyo.

Daudi kuyaayesirwe tarangire, akaza Bweranyangi yaahabura abeegi
okutashiisa mwanya, yaabashaba okutiina Ruhanga, okweyesiga hamwe
n’okubuuza bataahi baabo hamwe n’abeegyesa baabo kubaakuba baine
ekibataayetegyereza. Mukuru w’eishomero akamushaba kuguma naija naarabiramu
abeegi omu mashomo gatari gamwe na gamwe.

Aha biro ikumi na mukaaga by’okwezi Kwa Nyaikoma, Daudi Nkunda akeetwa
kushoma diiguri y’eby’entaasya ah’eitendekyero erikuru erya Makerere.
Amashemererwa agaabaire omuka yaabo hamwe n’ah’eishomero rya Bubaare gakaba
gatarikubaasa kushoboororwa omu bigambo.

 5

Piisi kuyaaherize ebigyezo by’ekibiina kya mukaaga yaacwamu kugyenda ekiro
kimwe akaraarira Sityuwati Muhoozi. Piisia akaba naamanya ku kyabaire
kitarikwija kumworobera kweyongyerayo n’okwega. Akaba areeba nyinenkuru
owaabaire ari eboote kandi atarikubaasa kumuheera ebishare by’eishomero.
Akareeba kitarikwija kumworobera kutegyereza ebiraarugye omu bigyezo ebi
yaabaire akozire. Baitu nabwo uwe kuyaabaire aruga omu kigyezo agambira
bataahi be kukyaba eibaare. Eki akaba akigamba n’obu abandi baabaire
bareeba ebigyezo nk’ebyaba otwizi (nikwo abeegi baabaire beeta ebigyezo
ebyabaire byoroba). N’ahabw’ekyo akaba ataine matsiko maingi
g’okweyongyerayo omu kwega. Haine oburo obu yaabaire aine omungaro, akaba
ayegambira ati tindikubaasa kubega endiijo nogo. Manya abeegi bakaba bakira
kugwa aha siniya ya mukaaga bagwisaho n’enkomo. Bamwe bakaba bagarukamu
okubuuzibwa reero obumwe bagwa nainga bahika. Hariho n’abaabaire bagarukamu
siniya ya mukaaga emyaka eshatu kwonka bambe bikanga bakaremwa
bakabirugamu. Abeegi b’omuringo nk’ogu bakaba babaine omu kibiina kyabo.

Ekiro ekiyaaraara owa Sityuwati, bakaraara bashemereirwe kandi ekigaaniiro
kikwatsire ahansi n’ahaiguru manya muntuwe kikaba kikwatsire akati.
Sityuwati akaba naazaarwa Mbarara kwonka akaba ashomeire omu mashomero ga
Bushenyi kuruga ari omu puriimare. Akaba aija Bushenyi omu kwezi kwa
Biruuru reero agarukayo ahamuheru gwa Muzimbeezi. Abazaire be bakaba
boohereza esente z’ebishare by’eishomero hamwe n’ez’okumuhwera obwo
barikuzirabya omu banyabuzaare baabo abaabaire nibashuuburira omu tauni ya
Ishaka. N’ahabw’ekyo nyamutsigazi akaba ataine muntu weena owaabaire
amugambaho, akaba akora kyona ekiyaabaire ahurira yaayenda ngu akore.

Akaba apangiise enju omu maduuka ga Kibingo ei yaabaire aruga kuza
ah’eishomero. Enju zikaba zitapangisibwa sente nyingi. Omuntu akaba
naabaasa kutunga enju aha shiringi enkumi itaano za Uganda omu buduuka bwa
Kibingo. Baitu ezo nju zikaba ziba zitataire siminti zoona ziri ecuucu.
Abeegi abu baabaire babinga omu mashomero g’omwo, bakaba beerunda omu
buduuka obwo reero bakora ebitakorwa. Bakaba baija n’emicwe yoona emibi ei
baabaire bababingira oshusha oti baagibatuma omu buduuka obwo. Kibingo niyo
yaabaire neekira kubamu abasinzi. Aba okaba obashanga nibagwererana haihi
buri shaaha. Abamwe bakaba bakyera aha baara oshusha oti nizo baraire
nibarootaho oti nainga owaabarogire obusinzi takanaabaga.

Omuri Kibingo, hakaba haijwiremu abantu baingi abaabaire batari nzaarwa
zaamwo. Baingi bakaba bafuruka omu bicweka ebyabaire bigyetooroire kandi
hamwe na hangahari. Abandi bakaba baija kusindira omu buduuka obwo.
Ekicweka eki kikaba kirimu abaana baingi abaabaire bataine bazaire. Aba
bakaba bazaarwa abashaija abaabaire baija kupangisa omu buduuka obwo reero
bakisiga baatweka abaishiki bato abu baabaire babeihabeihisa esente
bakibatweka bakabasigaho.

Ebidongo bikaba biraara nibidukura burugaho bugira buti mwei. Abaishiki ,
abakazi abaabaire bangana, abashaija hamwe n’abatsigazi bakaba baraara omu
nkaito barikuhenda amagufa. Hoona abaana bato nabo bambe bakaba baraba omu
bumoori batoroka kureeba ekyagutura aheeru.

Emizaano ya zaara, waakareeba hamwe na matatu bikaba biri emirimo omuri
Kibingo. Eminyeeto ekaba ekyera kuzaana egyo mizaano oshusha oti nibyo
baakugukiremu. Ekyarugire omwo bukaba buri obushuma ahakuba baanyabene aba
bakaba batagira murimo ogundi gwona ogu baabaire bakora okwihaho zaara.
Bakaba bateera sente reero omuntu bakimuteera yaayoma enshaho aza kwekorera
ebitookye ebi baabaire bapakira aha motoka kubitwara Mbarara nainga
Kampala, omu rurembo rukuru orwa Uganda. Endiijo mirimo ya reijareija ei
baabaire bakora ekaba erimu okwokorera ebinyansi by’okwarira entookye
n’enanansi, hamwe n’okushomba enanansi z’okupakira aha motoka ezaabaire
zikira kuzitwara omu ndembo ahu zaabaire ziguzibwa abaayo aha sente
z’ahaiguru. Manya ahabw’okuba abahingi b’enanansi, bakaba bazibaguraho
ahari shiringi nka magana ashatu eza Uganda buri emwe reero bakizihisya
Kampala, buri emwe bagiguza ahagati ya shiringi rukumi na bitaano hamwe
n’enkumi ibiri. Obumwe omuguzi kuyaabaire agwa aha muzungu agimuguza esente
zirikuhika omu nkumi itaano z’eshiringi za Uganda.

Obumwe abeeguzi aba, kubaabaire bahika aha myanya eyaabaire eyekiikire,
banagayo enanansi ezibaabaire baija bakaihayo bakama baazo baamara kutemba
emotoka kugyenda. Ezi zaamagyendo bakaba baziguza mpaho baihamu esente
z’okureesa, ez’okuteera zaara nainga ez’okugura ak’okunywa. Baitu obumwe
bakaba beebwa kubaasiga enanansi omu bishaka, nainga bakiijuka baazayo
basherura babura kuzibona. Ezimwe zikaba zibonwa abaana abaabaire baba
bariisize kandi ezindi zikaba ziburira kimwe zijunda.

Eki nikyo kika ky’abantu eki Sityuwati yaabaire atwiremu haihi emyaka ikumi
kandi nikyo kika eki Piisi Busingye omurigirwa we yaabaire ariyo naija
kutuuramu. Ekiro kikaba kimwe, byaba bibiri, byaba bishatu mpaho yaaba
esaabiiti, haahwa okwezi kumwe, ameezi abiri, ashatu, ngago gaaba mukaaga,
Piisi yaaba omukazi yaashwerwa kyahanguura.

Obushwere bw’omuringo ogu bukaba bukizire kuhanga. Ogu nigwo muringo ogu
Jowani Naamara, munyaanya wa Daudi Nkunda yaashweirwe owa Raimondi Mukiza,
owaabaire naashuubuurira omubikomera. Abaishiki baingi bakaba bagyenda
kushwerwa omu muringo ogu kubaabaire batwara enda z’endaaro ezi baabaire
benda kushereka baishebo. Abandi bakaba beetaba omu bushwere obwabaire
nibumanywa nk’okufumuurira omu kamoori kwenda ngu abashaija nari abatsigazi
abu bari omu mukundano nabo batabanagaho batungayo abandi abaabaire
nibabakiza oburungi. Manya abo baishiki bakaba baija nk’abaizire kutaayaaya
reero banga kugarukayo. Abandi bakaba bakira kuba bagwire aha mahega reero
bakitunga owaabagambaho oshusha oti yaasindika orotami.

Nyinenkuru omuka enaku y’omwijukuru kubura ekamukiza amaani reero
nyamukaikuru yaanyangarara mpaho gwahwa aha mbaju yaatwarwa. Abantu baingi
abaizire ahakushendekyereza omugyenzi bakaba nibasingisa omwijukuru
orubanja. Bakaba batarikwikiriza ku omukaikuru yaitwa oburwaire obundi
oihire obujune obwabaire niburugiirira omu kibaayetsire obufamutima bwa
Piisi Busingye. Omugambi ahandiijo boona bakajumiirira ebikorwa by’abaana
bato kwirukira omuby’omubonano hamwe n’eby’obushwere obwo bakiri bato.
Abaami ba gavumente bakateerera abazaire omuranga okureeba ngu baakuza
abaana baabo baine emicwe obwo barikubeegyesa okukora n’emikono yaabo
kutari kutegyereza okutunga ebyabusha nk’omura ebi baingi baabaire
nibamanya kurungi kubirikucwa empare.

Eky’obusaasi, Piisi taraizire aha mukoro gw’okushendekyereza nyinenkuru
owaabaire amworoire egyo myaka yoona ahabw’eshoni n’okutiina okukyeenana
kw’abantu abaabaire nibaikiiriza ku niwe arugiriireho okufa kwa nyinenkuru.

 EKICWEKA KYA MUKAAGA

 1

Maria Karungi ku yaaherize ati siniya ya mukaaga, ishe yaamwohereza Nairobi
owa ishento ngu abe niyo yaaza kumarira ekihuumuro. Akabanza kuteekateeka
kumwohereza Kampala eya Buganda kwonka yaamanya ngu Daudi naabaasa
kumubonera aha simu zaahangire.

Kikaba nikiriisa Fabiano omu nda kuhurira ngu aine Daudi. Fabiano akaba
atakendaga Daudi. Ekyabaire kimuri aha mutima n’okuhingira muhara we
mutabani w’omugaiga mutaahi we. Baitu Maria akaba atakakundahoga Edisoni
Mwesigye n’obukaakuba ak’omubazi. Ogwo niwe yaabaire naareeba nk’omushaija
owaabaire ashemeire kushwera omuhara.

N’obu Daudi yaasingire ebigyezo akaba rurangaanwa, n’obu abazaire be
baatungire abahwezi abaabaire bariyo nibombeka enju eyaabaire eri haihi
kuhwa, n’obu Daudi yaabaire ariyo naatamburira omu busingye bwijwire
amatsiko n’obunanukye, uwe Fabiano akaba naatamburira omubusaasi bwijwire
okuteekateeka ngu Daudi naija kuhanantuka ah’eitembezo ry’eidaara eri
yaabaire ahikireho omu mwanya mukye. N’ahabw’ekyo akaba atakendaga ku
omuhara aza omuka egyo kubonaaboneramu.

Kwiha aha muheru gw’okwezi kwa Musenene oku Maria yaaheriizemu ebigyezo,
taragarukire mu Uganda okuhisya omu mwaka gwa 2005. Akahuumurira Nairobi
eya Kenya kandi yaaba niyo yaayegyera diiguri omuby’obwegyese reero mpaho
yaarugayo ari omwegyesa w’eishomo ry’Ebihimbo erimanya nka Liiturica.

Omu bwire obu yaamazire Nairobi obwabaire nibweshumba omu myaka etaano,
Maria akaba ahurizana na Daudi aha simu, aha imeiro nainga obumwe
amuhandiikira. N’obu ebaruha zaabaire zitwara omwanya mwingi kuruga Nairobi
kuhika Kampala nari Kampala kuza Nairobi, hoona ou yaabaire ehika agishoma
emirundi mingiho ahabw’orushusho.

Aha Yunivasite ya Nairobi, hakaba hariho Abanyayuganda nka Magana ataano
abaabaire nibegaitira omu kibiina kimwe. Bakaba babugana kuhaazya esaano
enshonga zitari zimwe na zimwe. Bakaba bagaaruranamu amaani kandi hakiba
hariho aine oburemeezi nk’omubya sente bateeraho kumuhwera manya ngu
ageeteeraine nigo gaata eigufa.

Omu kigombe ekyo nimwo abeegi ba Uganda baabaire bakira kubugabuganira
nangwa n’obumwe bakatebeekanisa obugyenyi. Omu magyenyi nk’ago nimwo bamwe
baabaire batungira abakundwa mpaho bakaza omi mukundano. Baitu
Abanyayuganda abamwe bakaba baza omu mukandano n’abeegi b’Abanyakenya hamwe
n’abandi abaabaire nibaruga omunsi ezindi nka Rwanda hamwe na Tanzania.

Ahabw’oburungi bwa Maria hamwe n’emicwe ye ei baingi baabaire nibaikiriza
ngu nink’eya burangiti, abatsigazi baingi bakaba baija kumushaba ku aza
nabo omu mukundano. Nangwa n’abamwe nawe akaba aba abakunzire kwonka ayanga
kureebya omukundwa we Daudi Nkunda owaabaire ari omu Uganda arikuriitana na
diiguri omu by’entaasya ah’eitendekyero erikuru erya Makerere.

Daudi nawe akaba aine oburemeezi nibwo bumwe. Akaba naatura omu buraaro
obwa Lumumba. Omu kishengye kye hakaba hakira kwijamu abaishiki enyongore
abaabaire nibamukunda nk’esente. Aba bakaba bamwijusya eizooba eri Piisi
Busingye yaabaire arihaihi kumushendashenda okumuta omuby’omubonano. Manya
akatambirwa abazaire be abaagarukire obwo ababiri bari omu mahiisa-nyungu.
Abaishiki b’aha Yunivasite abaabaire nibateganisa Daudi bakaba nibeebuuza
ahabw’enki omutsigazi nk’ogu yaabaire ataine mwishiki omu Yunivasite yoona.
Bakagyezaho kucondooza kumanya yaaba aine omukundwa baashanga ngu akaba
atamwine.

Baingi bakeehayo kubeihabeiha omutima gwa nyamutsigazi kwonka byaba
ebyabusha. Bamwe bakaba bagyezaho kumutonera oturabo, abandi bamweta
kubagyenda hamwe nawe omukukyakara eki baabaire beeta okuza awutu baitu onu
ayanga kugyenda nabo ahabw’okumanya ngu ago n’amarobo agagyendereire
kumureetera okureebya omukundwa we Maria Karungi ou bo baabaire
batarikumanya. Abandi bakaba baija kumutaayaayira omu kishengye kye ei
baabaire bateeraho kumukyema omu muringo nk’ogu Piisi yaabaire ateireho
kumukyema baitu kuyaabaire areeba baza omuri ebyo abagira ngu yaaba aine
ahu yaaba aine okuza reero mpaho abasiibura bataaha barikwebuuza yaaba
nyamutsigazi ari ekifa-bigyere nainga yaaba naakora nk’abandi bashaija.
Abamwe bakaba bamweta kwija kubataayaayira omu bishengye byabo kandi hoona
nabwo bamukyema nk’okwaburiijo baitu nabwo baremwa.

Omu myaka eshatu ei yaamazire aha yunivasite, Daudi tarateereineho
n’omwishiki wa yunivasite n’obu yaakuba omwishiki ondiijo weena owaabaire
naaruga aheeru ya yunivasite. Bataahi be bakaba baine abaishiki baingi
abubaabaire bakunkumuuriraho emikunkuma ya sente. Abamwe bakaba barya na
sente z’ebishare obwo barikwenda kukyakaza ezo mpangare. Baingi bakaba
nibaikirizana ngu Daudi aine oburemeezi omu buhangwa bwe. Bakagyezaho
kumushendashenda kuza omu bukungu bwabo obwabaire burimu okuza omu bakazi,
okunywa amaarwa hamwe n’okureesa ebitokooza-bwonko. Obwire bwe akaba
abumarira omu nteerane z’okushaba aha caporo y’omuhikirire Furansiisi.
Obumwe akaba aza omu ibiikiro ry’ebitabo kushoma aha bitabo bya Liiturica
ebi yaabaire atandikire okukunda ahabw’omukundwa we, Maria kuguma naamuhiga
ku abishoma. Akaba atakira kugira omwanya gw’okushiisa.

Omu mwaka ogu Daudi yaataaha omu Yunivasite omukwezi kwa Nyakanga, Edisoni
Mwesigye nibwo eby’okwega yaabirugaho. Nikireebeka ishomo eri yaabaire
naayega rikamukiza amaani oti akaba naafukaana naryo. Akatandika okurya
sente eziyaabaire aba ahairwe kushasura ebishare. Ezi akaba azitwara omu
bakazi, bazirya, bazinywa, n’ezindi bazitwara.

 2

Obwo barikubangirwa ekitongore ekirikurwaniirira obugabe bw’abantu,
Ayiriini Kyomuhendo na ishe Godoni Ruhangariyo bakaba bagarwirwe eitaka
ryabo eri Fabiano Mpairwe yaabaire atwire. Ekitongore eki kikatunga
okukwatwaho kw’amaani kushanga omukozi waakyo owaabaire naakoresa
obweziriki n’obwegyendesereza ariyo naabonaabonesibwa. Kubaahureire
omuringo ogu Ayiriini n’ishe baabaire nibabonabonesibwamu, bacwamu kutwara
orubanja omu kooti enkuru ei baagugarukiremu bakagucwa gukasinga Fabiano.

Omuramuzi wa kooti owaabaire abingire orubanja, Fabiano Mpairwe hamwe na
Chaimaani Yeremiya Turibamwe bakahonera hakye okubingwa, okutangisibwa
n’okukomwa ahabw’orubanja rw’okuha n’okurya ebituga hamwe n’okwejunisa
obushoboorozi bwabo. Manya ekitongore kikaba nikyenda ngu ababiri
babonerezibwe baitu kooti ekaburwa obujurizi bw’okusingisa abashatu
orubanja.

Encwa y’orubanja oru ekatangaaza baingi abaabaire bagihurira. Abamwe bakaba
babushukanisa ebyabaireho. Abamwe bakaba bagira ngu Ayiriini Kyomuhendo
akashoma ebiragiro kandi naabyetegyereza kurungi munonga reero mpaho
bongyera batangaarira omwishiki muto owaabaire ayehaireyo kurwana
n’omushaija ou buri omwe yaabaire naamanya ngu takaasingwa rubanja
ahabw’esente ze ezibaabaire nibaikiriza ngu nizikora buri kimwe.

Baingi bakaba baine okutiina ku ogu mwishiki muto yaabaire arwecukuriire.
Bakaba nibamanya ngu omutungi, Fabiano Mpairwe naija kukora kyona
ekirikubaasika arikwejunisa sente ze nyingi kwihaho buri muntu weena nari
ekintu kyona ekyabaire kyemerera omu muhanda gwe. Ayiriini akaba ataine
sente baitu akaba aine okwehayo hamwe n’okweikiiririzamu. Akaba
atarikwetiina ahabw’okuba omwana w’omwishiki nainga ahabw’okuba muto. Akaba
naamanya ku niwe aine okuhwera ishe ou Fabiano yaabaire ayogizemu amaisho
kumara omwanya muraingwa. Ahabwa bukuru, obukyene bwe hamwe n’esente
z’omutungi kandi muriraanwa we, Ruhangariyo akaba ataine matsiko goona
ag’okugarurwa eitaka rye eri nyamushaija yaabaire amunyankwireho baitu
muntuwe ngu manya okuzaara kutamba.

 3

Sipayidamaani hamwe na Baatimaani bakashangwa nibasingwa orubanja
rw’obwambuzi, obushuma hamwe n’okuteeraho kwita abantu babiri. Orubanja oru
narwo rukagambwaho munonga abantu ba Kabingo n’emyanya egyetooroire. Kooti
ekashanga Fabiano ataine kakwate n’orubanja oru n’obu baingi baabaire
nibamucumita akakumu. Nyaboojo babiri bakaba batarikumumanya kandi nawe
akaba atarikubamanya n’ahabw’ekyo kooti ekacwamu ngu Fabiano taine kakwate
n’orubanja oru.

Kooti ekongyera yaacwamu ku hataine mwegyesa nainga omwegi owaabaire aine
akakwate omu rubanja oru. Baingi bakaba nibateekateeka ngu hariho omwegyesa
nainga omwegi owaabaire naamanya ku Daudi yaataaha na sente reero bakaza
omu rukwe rw’okuzimwibaho. Kooti ekacwamu ngu Daudi akagwa omubambuzi
nk’omuntu weena oku agwa omubambuzi bakamukora kubi. N’obu baingi baabaire
nibaikiriza ku abashuma babiri aba baabaire nibamanyana n’abeegi bamwe
ah’eishomero nk’omwegi wa siniya ya kashatu owaafumwire omuhengyere omu
rubaaho orwabaire nirutaanisa ebibiina bibiri, ekyakashatu hamwe
n’ekyakana, kooti terashangireho buhame bwona oburikushinja ogwo mwegi
nainga abeegi bataahi be. Ogwo mwegi akaba ashemereirwe kwija omu ishomero
eryo ah’eizooba ry’okuhuumuruka. Abeegi bataahi be bakagira ngu akasiiba
naagurukyeza ryona ryona kandi ngu akaba atarikumanya boojo abo.

Kooti ekahamya ku ababiri bakakora orubanja orwo nikwo kubasindika
Nyamushekyera kukomwa kuheza amagara gaabo goona. Omuramuzi akabakoma
maisha kuha abandi babisha ekyokureeberaho eki yaabaire aine amatsiko ngu
nikiija kutangira hamwe n’okutiinisa abandi bakozi b’ebihagaro. Abantu
bakaba batuura nibeetomboita ku ab’obushoboorozi omu pooriisi baabaire
bakwata ababisha nk’abo bakabarekura batabateireho manja reero bakagaruka
omubyanga byabo kuraaza abantu bagagunwire. Bakaba nibaikiiririza kimwe ku
ababisha abo baabaire baha pooriisi ebituga reero nabo bakabakomoorora
manya omurimo gwa pooriisi kukaba gutarikwesiimisa ahabw’empeera y’enjara.

Baingi bakaba nibaikiriza ku encwa y’orubanja egi yaabaire neija kureetera
obubanda-biragiro bwatuuzaho omukicweka ekyo. Kooti niyo emwe ekaba
ecwereire ababisha abu Fabiano yaabaire apangiise kucumika omuriro ahanju
y’omushaija owaabaire naamanywa nka Mujurizi owaabaire ayangire kuguza
omutungi ogu eitaka emyaka etaano. Okwiha obwo ekyanga kikaba kigiiremu
akasingye okuhisya obubaiba Daudi na Kashaija.

 4

Engambo kuzaagumire nizikanya omukyaro kya Kibingo n’ekya Kabingo ku Jooyi
Rukundo akurize kandi arihaihi kuzaara, abantu baingi baatandika
kweraarikiirira obwo barikumanya ngu eshaaha yoona Nabosi ku arikukimanya
biri ak’omuhara naakaraaza. Manya buri omwe akaba naamutiina.

Ishenkazi wa Jooyi akamuhabura ku ahungira ow’omubuurizi w’ekanisa ya
Kibingo, Yona Twikiriize. Yona akaba ari omushaija omunyambabazi. Akaba
naikiriza ngu ibara muntu naabaasa kuhinduka areke emitwarize y’ekibanda-
biragiro reero agarukire Ruhanga amuruhuure. Akaba akira kwakiira abantu
baingi omuka ye ahu baingi baabaire bahungira nainga bakaija kusherura
obuhabuzi nari obuhwezi. Akaba ayakiira abantu boona ab’enyikiriza zitari
zimwe na zimwe. Omusiraamu, Omukristaayo, Omunyakatoriki, Owamungumwema,
Omucwanga, Owabishaka hamwe n’ezindi nyikiriza ezaabaire zihangire obunaku
obwo, boona akaba naabareeba nk’abaana ba Ruhanga. Omuto n’omukuru boona
bakaba nibamanya ogwo mushaija wa Ruhanga. Akaba agarukanisa abaabaire
bababangaine omu bushwere, abaabaire baine emparana z’eitaka kandi
eminyeeto mingi ekaba ekira kumutaayaayira kumwehabuzaho omubikwatiraine na
rukundo. Akaba ari eiraka ry’obumwe n’enkwatanisa kandi ekyaro kya Kibingo
kikaba kirimu obusingye waagyergyeranisa n’ekya Kabingo eki abakuru
b’enyikiriza zitari zimwe na zimwe baabaire batareebana maisho na maisho.

Okwo niyo Jooyi yaahungiire kandi akamara ebiro bibiri reero ishe akaija
kumutaaruura. Nabosi kuyaizire, Yona yaabanza kumuhuumuririza hamwe
n’okumuhabura okutakora kubi omuhara. Nabosi akagaruka omuka n’omuhara obwe
Jooyi arikubwerabwera. Akaba naamanya kuyaahemwire kandi akareebya ishe.
Hoona nabwo akaba naakimanya ku orugamba rutakahweire ahakuba eshaaha yoona
ishe akaba naabaasa kwehinduurira omu muhini nk’empango, ayebwe ebya Yona
reero amuteere ezi Mbaguta yaateire muha.

Nabosi akaba akizire kuhurira engambo ku Ntiinaki, mutabani w’omutungi niwe
atwekire omuhara baitu ezo akaba naazireeba nk’engambo. Akaba ayeheireyo
kumanya ekyabaire kihikire kuruga omu kanwa k’omuhara, Jooyi. Kubaahikire
omuka nikwo kumubuuza owaamutwekire n’onu akamugambira ku ni Ntiinaki.
Nabosi akaba naamanya kurungi ogwo mutungi Fabiano Mpairwe. Ekiyaabaire
naakira kumumanyaho n’oburimanganyi bwe. Omumutima gwe akaba akira kureeba
Fabiano nk’omuntu mubi munonga. N’ahabw’ekyo akaba agyendereire kumwihura
ahabw’ebicumuro ebi yaabaire akozire abantu ahari ekyo kyaro.

Omwebazyo gumwe akataayaayira Fabiano ngu bagambe ahanshonga z’abaana
baabo. Fabiano nawe akaba aine akooba ahabw’okuba akaba naamanya ku Nabosi
atari mushaija w’okuzaanazaana. Abashaija babiri aba bakashutama hamwe
baagaaniira baitu buri omwe ayerarikiriire mutaahi we.

“Muhara wangye abaire atahikize n’obu yaakuba emyaka ikumi na munaana.
Rutabani rwawe rukamutoroboza. Naija kukumanyisa kundikwija kurutwara omu
kooti nkarutabaariza. Orwo noomanya ngu n’orubanja nyamuhango kandi
ebiheneso noobimanya ahakuba ori omuntu mukuru.” Nabosi kuyaaheriza
kucwera obwo bwanga yaakwata omuhanda gwe yaataaha.

Fabiano akatandika kuteerwa omutwe arikwebuuza eki araakorere ogu mushaija
w’obukare nk’obu. Akaba naikiriza ku mutabani we yaabaire ahanzire kandi
akatweka muhara w’omubaagi. Akasiima Ruhanga ahakuba akaba naamanya ngu
kuyaamushangire atungami aha muhara akaba naakaraaza. Baitu hati nabwo
ebintu bikaba byamara kuhikwamu omwonyo.

Eizooba eryakuratsireho, Fabiano akaza ah’eibaagiro rya Nabosi. Abantu
b’omuri ekyo kyaro bakatangaara ahakuba bakaba batakira kumureeba
omukicweka ekyo. Enyama akaba agigura omu tauni ya Ishaka hatari mukyaro
kya Kibingo nainga Kabingo. Kandi nabwo kuyaabaire naayenda kugura enyama,
takweiziire, akaatumire omukozi.

Abantu b’omukatauni ako bakaba baatandikire kunywa amaarwa gaabo.
Akabahikaho yaabaakura baitu aha maisho ge akaba naareebeka atashemereirwe.

Kuyaahikire ahakwa Nabosi yaamwakura n’onu yaamwetaba. Akamutaasya
omukishengye ekyabaire kiri enyima y’ahu yaabaire naaguriza enyama. Ababiri
bakaza omurukiiko kumara eshaaha nka ibiri. Fabiano akashaba Nabosi ku
aikiriza enshonga ezi bakazimara kitaka. Akamushaba ku agira aku yaamuhayo
nk’enjugano, akamwongyera n’akandi, reero omuhara n’omutabani bakatandika
amaka.

Ogu nigwo murundi gw’okubanza Fabiano kugaaniira n’omukyene, omuntu
w’eidaara ry’ahansi. Akaba atakira kuta eifubo omu bakyene. Akaba atakira
kuza omubuduuka bw’abooro nk’obw’Omukatoogo hamwe na Kibingo. Kikatangaaza
baingi kureeba naataaha omukishengye ky’enyima y’eigurizo ry’enyama. Baingi
omu katauni ako bakaba nibamanya ngu n’ishe wa Ntiinaki ou baabaire
baareebire arikuruga omu kaju ka Jooyi enyimaho. Bakaba nibamanya ku Jooyi
yaabaire abundugwize. Baingi bakaba nibakihamya ku Ntiinaki niwe yaabaire
atwekire Jooyi ahakuba bakaba batakamureebaga aine abandi batsigazi.
Bakabanza kumureeba aine Ntiinaki.

 5

Fabiano ebintu bikaba byaija nibumuhika omu maraka. Akaba yaaheza kuha
Nabosi miriyoni itaano z’esente za Uganda. Ntiinanki, mutabani we akaba
arugire omu ishomero atandikire amaka na Jooyi. Amatsiko akaba agatsigaize
omumuhara ou yaabaire naayenda ngu ashwerwe mutabani wa Kanyankore
owaabaire naayetwa Edisoni Mwesigye.

Edisoni eby’okwega akaba abikwatisize aha rubaju. Ekyabaire nikikizayo
obubi n’okugira ngu ebitokooza-bwonko bikaba bimutabwire omutwe kandi akaba
naaraguurirwa ah’eirwariro ry’abatabuki b’emitwe erya Butabika eya Buganda.
Baingi bakabanza kugira ngu bakaba bamurogire baitu abashaho bakaba
nibakihamya kuyaabaire atabukire omutwe ahabw’okwejunisa ebitokooza-bwonko
ebyabaire bihangire obunaku obwo. N’ahabw’ekyo amatsiko ga Edisoni
okushwera Maria gakaba gaija nigataahiirirwa omwirima gw’obutabuka-mutwe
obwabaire bumutaahireire. Baitu hoona nabwo Edisoni na Maria bakaba batari
mumukundano okwihaho okugira ngu abazaire baabo bakaba nibenda ku ababiri
bakora amaka ahabw’obutungi bw’amaka gaabo.

Embeera ya Daudi ekaba yaatandika kutereera. Enju y’abazaire be ekaba
yaahwaire kandi baatandikire n’okugituuramu. Bakaba batakiri bari
abuwaabaire noomanya. Enjwara, endeebeka, endya hamwe n’entuura yaabo byona
bikaba bihindukire birikushushana n’eby’omumaka ga Fabiano. Hoona nabwo,
akaba aherize diiguri y’eby’obushuubuzi kandi yaatandikire n’okukorera
banka emwe omu rurembo orukuru orwa Kampala. Amatsiko g’okushwera Maria
gakaba gari maingi munonga ahakuba Fabiano akaba atarikubaasa kwekwasa
obworo bw’omwabo ahakuba bukaba bukwasire akacuro.

Omukundwa we Maria akaba ariyo naamariira diiguri omuby’obwegyese aha
Yunivasite ya Nairobi eyaabaire neeshangwa omu rurembo rukuru orwa Kenya.
Akaba akira kuhurizana n’ab’omuka yaabo. Ebyabaire ahari munyaanya,
Ntiinaki bikaba bimuburize obusingye baitu Daudi akaba akira kumhandiikira
arikumuhuumuririza. Hoona n’obu yaabaire atarikukunda Edisoni Mwesigye,
ebyamuhikire bambe bikamwongyera obusaasi omu mutima ogwabaire
gwahutaaziibwe obuhanda bwa Ntiinaki. Akaba aine amatsiko gamwe omu muntu
omwe hamwe n’omu kintu kimwe, omukundwa we Daudi hamwe na rukundo yaabo ei
baizire bakahigikiza emyomyo y’obushwere omwaka ogwakuratsireho. </archive_file>
<archive_file filename="EDITED ESSAYS/OBUZARE BURUGA AHA MUHANDA edited.doc"> OBUZAARE BURUGA AHA MUHANDA
                    By  Bagenda Asuman
Obu naabaire nkiri muto kandi nk’obutikiti naakura nkaba ntaine banywani
bangye omu nsi omu kwihaho Ruhanga wangye owampangire na maama na Taata
abantaire omu nsi egi n'okundeeberera kandi nyowe tiihaine ki naabaire
niimmanya kwihaho nkaba nimmanya kwebaza maama wangye obuziba na mabeere
ngagure kandi ekyabaire nikisingayo nkaba ndi ekyana kirungi ky'amabunu,
amaisho marungi, ndi kutukura.
Kandi bakangambira ngu abantu bakaba nibakunda otakaagira aha bw'o
kubagambira otugambo turungi aha kandi otakaagira aha bw'okukora buri kimwe
ekirungi nainga shi okubahereza amate buri kwija omuka kandi. Ekaba eri
rukundo hatariho nk'emiguha egi kwasireho hamwe na rukundo ebaire eri
hagati nabo hamwe naanye ekyana kirungi ky'ekyojo kirikureebeka gye kandi
noogira hakaba hatariho eky'okutangaaza?
 Noogira hariho okwetomboitwa? Noogira nikibeeta banywani bangye
ab’omubwana? Eee n'obu batarikushushana naanye.
 Bakaba nibatuburira omu mikono eya bumosho kandi barikugamba orurimi ngu
beineyo abu barikweta banywani baabo.
 Oba n’ahabwokugira nk'aba ntarikugamba nainga shi ntarikusheka munonga
nabo ahabwokuba tinkabareebaga. Kare n'ekyabaireho hamwe nebizibu by'abantu
ahu biruga. Emyezi yaaguma neerabaho ndikukura omubiri.
 Eky’omugisha oburugi tiburikuhwaho ekyabeire ekyokutangaaza aha myezi ena
 kumara omwaka maama wangye owaabaire ari omwe ahari munywani wangye
w'obuzaarwa akansigaho yaaza omu mwanya ogu ntarikumanya n'okuhisya na hati
obwo naahisya emyaka 26 y'obuzaarwa. Ningira ngu tihaine ki naabaire
nimbaasa kwekorera omu kuteekateeka kwangye ahabw'okuba nkaba ntaine
kindikuhurira obwo obwire nkaguma na taaata n'abanyani bangye n'abakuru
bangye.
Tihariho ky'okukora obwire bukaguma nibugyenda naija naahisya emyaka eshatu
y'obuzarwa kandi nkirimurungi namaisho garikwera nagarikushushana
nk'egenyena ezairwe y’ekyozi namaino marungi ngateerereire ga mutare
nk’ag'orubaare kwonka taata akagira ngu nkaba nyine amaani nekindi
ndikukyodooza munonga. Nteekateeka baruna bakaba baine eitima ahabw'ebintu
bishatu ebi naabaire nyine abandi abaana batabiine nk'ekyemerero, oburungi
n'okukyodooza aha myaka ei naabaire nyine.
 Nkatwara aha ishomero eryabaire riri haihi naitwe n'ekindi buri mwegyesa
akaba nankunda ari kunkwata gye ahu naamazire esande eishatu ntakabwine
munywani weena ekyareeteire n'abandi baana bateina ahabw'obutabeemanyiza
nainga shi kuzaana nabo bakaba bagubire n'ekindi barikugamba endimi zitari
kwetegyerezebwa ekyo nikyo kyareteire ntaagira banywani.
 Orwokubaza rumwe omu kasheeshe nkaba shutami omu kibiina ninguma
ninyehindura ndikureebera omu dirisa ndikureeba obwana obwine ebyokurya
ebirungi nk'ebitakuri bisanuukire n'ebitookye. Eki naakozire nkaronda omwe
naatambura mpora-mpora aha mwanya naamubuuza, "Ebi n'ebiki” ebyo ebiri omwe
akandeeba yanshekyerera ‘eminekye” yaagira noomanyisa eminekye naanye
nagirya, nangwa n'erizooba rimwe kanyanyazi akampaho ebiri yaagira noobaasa
naiwe kumpaho ebiri! obwo arikuzaanisa. Ahabw’emicwe  mirungi akampaho
eminwa ebiri akyareteire naagyira eizooba rirungi.
 Nkaguma ninkikora burizooba mpaka ahu yangambire eiziina rye, akaba
naayetwa Kangwisagye. Akaba atarikushushana nabusha ari mugufu, mukye,
arikwiragura kwonka akaba munywani wangye aha bw’eminekye twaguma
nutubagana na kakye koona aku tweine.
 Hahwairo omwaka, twena twaza hamwe omu rindi ishomero yaareka kwehemba
eminekye. Yaatandiika kwehemba ebitookye n’ebihimba ebinaabaire
ntakaryahoga kuruga nzaarwa.
 Aho omukago gwatandika kukyedeera buri izooba kwonka tituraarekire kusheka
hamwe okutwabaire tubuguna tutandika kweyujusya eby’eyima.
 Akasheeshe k’orwokubanza tukaba twerundaanira ah’ishomero omunyiriri zaitu
nungi tuhunami tuteegyereize ebigambo bya mukuru w’ishomero burizooba ari
kutugambira orungyereza rugwire tumushekyerera tumuzaanisa turikuhwihwisa.
Bwanyima Tumutegyereize akaija yankwata omu ngaro zangye ahabw’okutukura
njwire ekijwaro kyagye kya kapere n’enkaito. Akamara yandeka enyima naanye
naayemerera aha rwigi rwa ofiisi nagumaaho mpunami reero haija omwojo
ondiijo aboneire yaguma ashutami na kara ani w’ishomero. Kuyaamazire
yaayanga kureetwa aha matembezo g’abashomesa n'abaana haatandika orugambo
ngu nyowe mboneire kumusiga omu bahara nyowe naayimusya amabega gangye
naagira ntihaine kiriho ekiboneire hahaha! Ab'okunyanga baanyanga na
neitima ryabo ry'akare kandi boona hateine ou nsigire yo. Omwojo yaamara
endakiika ikumi na karaani wenka mpaka mukuru w’ishomero amazire kugamba
bwanyima yaatugira ngu tuze omu bibiina byaitu reero ekyabeireho buri omwe
yaayenda kushutama aha rubaju rwe kwonka nyowe naaguma ninkora ekyabaire
kindi aha mutima naanye nkaba ni nyenda kushutama nawe kumanya amaziina ge
na n’okuba munywani wagye nka buriijo.
 Eki naakozire nkagyenda juba juba nashutama omu maisho nateeka eshaho
yangye aharubaju nateegyereza owaakubaasa kushanga tukayomba hatakahwire
eshaha yaamara yaatahamu naa mushemererwa yaamara yaashutama naanye aha
rubaju rwagye bambe twashutama hamwe omu maisho reero abaana baaguma
nibatwebuuzaho barikwenda kushutama omu maisho nabo haihi n'entebe
y'omushomesa.
 Kwonka abaana bo burizooba barikwenda kushutama omumaisho ngu maawe
nibareeba gye aha rubaaho.
Kandi tukaba tweine kutandika n'okubara eryo izooba kwonka omwegyesa
w'okubara eryo izooba tariizire. Ningira akaba arwaire naiga shi akyereire
omu mitsiri ye y'ebicoori atakaizire ah’ishomero kwonka tihaine awaabaire
naamanya twena tukaba nututeebereza naamugira nimbaasa kumanya amaziina
gaawe? ndikushaba! Akahinduka ya deebesa embabazi yangira tiinyeine nshonga
kare nangwa amaziina ngagye ti Kangwisagye ni Muhumuza Johnson, naanye na
mugarukamu nti oine amaziina marungi nangwa naagumizamu namugira nti
kawanyirira nangwa nawe yangarukamu ati, webare kusiima obwo ari kugamba
mpora mpora omu karaka karungi.
 Mbwenu tukagamba mpaka omuri obwo bwire obw'okubara kandi, nti tindibona
munywami wagye aha bw'eshonga nimbanza naamupima naamanya ekindaamugobemu
akaba munywani wangye ow'ahamara ku manya buri kimwe eki nkwasireho nikyo
eki nashariiremu kumukora munywani wagye ow’ahamara ahabw'okuba naanye
nimbanza kunyenta omwojo nkawe kandi oihireho ekyo akanyamba omukundiisa
kyansya yaaburi kasheeshe nagwa kikaba nikiruga omu maka marungi gaine aha
mpiiha obwo nyowe owaitu bikaba bitari birungi omu kikwatiraine n'e mpiiha
tukaba turi abooro kwonka nkaba ntakigamba ahabwokuba nkaba nijwaragye ndi
omuyojo ndi kutambura n'abaana babagaiga buri kimwe ekyomurembe
ndikukyimanya kwonka ndi kumanya okunyemereire nekindi.
 Nyowe na Muhumuza twaba abanywani turikutambura hamwe omu ishomero ryona
buri shaaha turya hamwe kyansya na kyamishana omunshaho ye. Ku twabaire
tuza kutaaha, buri omwe aha akafumito mutaahi we obwo turikusiiburana
tukabugana eizooba erindi kwonka nkaba ntakimanya oba nakunda nainga shi
nanyanga nianga shi ari kunyamba nka mutaahi we kwonka ekyo nikyo eki
naabaire ninyenda ahansi yaiguru rya mukama kubona omunywani nk'ogwe.
 Aho ku twaherize ekya mushanju tukakimara twagiraho akagyenyi k'okumara
ekibiina kya mushanju nangwa naanye aho nkaba nyine esaati zangye eza
yamato ibiri ndikumanya ngu niinye ndiho obwo ndiku zikunda obwo shi niinye
naasingire n'okujwara abaana bakajwara maama! maama! maama! nk'ekwata aha
munwa twashusha nk’abari omu iguru nangwa na Ruhaga akanyamba erizooba
ryahwa kare naagaruka omuka ntakwehurira gye nyine n’itima kwonka
orw’okubanza orwagarukireho naagaruka aha ishemore nyine emicwe mirungi
mpunami ndi ahansi y'ensi n'ekindi nshemereirwe naburi omwe weena.
 Kwonka Muhumuza akaba atarikwenda abantu batumanye buri kutureeba hamwe
kwonka omukakungu kaitu tindakashangiremu buzibu bwona bambe omukushaba
kwangye owa Ruhanga enfurembe yagihwihwisa twahika aha muheru gwa buri
kimwe twatandika ebibuuzo by'okumara ekya mushanju kwonka ekyabaire
eky'okushwazana tukabitandika twageini naamara naamugira ngu obundi mukama
nikwe yaakisiima buri omwe naaza kushatama wenka omu bigyezo yangira ngu
nikyo yaaba naayenda kwonka tikiranyihire aha kigyendererwa kyangye
nkashutamira ebigyezo byagye mpora-mpora mpunami kwonka tina koma aho
namucwera enfumu ibiri zirikugira ngu “Abangana ti bakanya” eya kabiri nayo
erikugira ngu “abatabarirana barya n'abaruga Mbarara”.
 Aho naamara naaruga Ntungamo naija Kampala kwonka kyangumira kubona
abanywani ahabwokuba ab'emyaka yangye bakaba babarekyera abashumba
babazibira kushohora aha mageeti gaabo ngu tutakaazaana hamwe naija naamara
ekihuumuro kyona hataine ou naabaasize kuzaana nawe kwihaho naayongyera
rukundo omuri mukuru wangye ou twabaire nituraara hamwe aha kitanda kimwe
nainga shi tutayayira banywani be hamwe n'okutambura hamwe omu tahuni.
 Hehehehe omurundi ngumwe yantwara omu supamaketi aha ruguuto orwa Martin
omuri Kampala
Haza naaguma nindeeba abantu, buri omwe naakwata eki yaabona baine ebiibo
naanye naatangaara haza naanye mameni naatandika kukwata buri kimwe kwonka
mukuru wangye akandeeba n'obusungu yaambuuza oine zingahi omu nshaho yaawe
naamugira ngu tihaine zirimu, yangira ati, bigarureho, bambe naabigaruraho
banshekyerera naashwara haza shi obwire bwahika naatandika siniya kwonka
yantwara omu siniya ei barikugamba orungyereza rukye obwo nikwe naabaire
ntamanya na Luganda kyangumira kubona abanywani naamara esande emwe hataine
ou ndikugaba nawe hataine orukugamba naanye kwonka ekiro kimwe turikushoma
omu mwabazyo gw'ekiro naashutama omu kibiina ky'embaaho kwonka abahara
bingi bakaruga omu biraasi ebindi nabo baijurirana omu kiraasi aki naabeire
ndimu aha ntebe bambe ya ngabira amaziina ge ngu Latus eizina erinabaire
naashomire omu katabo ka Jack Collins Latus akaba ari omuyonjo aine omubiri
murungi n'a maino marungi agu nkubaire nyine naanye nangwa yaagamba
ebigambo bingi omururimi oru ndikwetegereza kuruga obwo twaba abanywani.
Bambe aha kiro ky'okutureeba aha eishemero abazaire be kubaabaire baija
n'abangye twegaita hamwe ahabwokuba bakaba bakimanyire ku ni munywani
wangye kandi tukaba tubagana ebi baatureetera twena. Kwonka buri omwe akaba
aine ekyarikukunda n'ekyarikwanga akita kaabaho omu bunywani bw'omuhara
n'omusigazi kwoka nyowe latus tukaba twine ekintu kimwe n'ekyamazima
tihaine waabeire naayenda kusaara emirundi etaano omu izooba kwonka
omwegyesa akaba atuteera atakwendera na kimwe kumanya ekituri kwanga mpaka
tumazire siniya ya kana. Bambe ku twamazire ekya kana buri omwe yaaza omu
rindi ishomero. Omuhara yaaza Bushenyi naanye naaza omu mashomero
agarikusingayo omuri Kampala aha shaaha egyo buri kimwe kyahinduka
tinaatereera kwonka ahu naagiire yo okushaba rikaba ritari iteeka buri omwe
aririkora eki yaayenda. Na yunifoomu ziboniire kusinga ezaishomero riri
erinaashomeiremu ekya kana. Kwonka eizooba rya sande omuyaga ngukahuhuuha
omu muringo mubi naagira nahabwokuba ndi omu ishomero risya kwonka ku
gwabaire guhuuha oshusha ngu gwaza kuntwara.
 Aho nkaba ndi aho naahurira ngu tera! tera! tera! ekide maama! maama! aho
abaana bakairuka nibaruga ahu turikuraara ayayaya! hatakahwaireho dakiika
itaano buri mushomesa akaba aine ekinyaafu kiraingwa reero nkaitwe ababeire
turihaihi na ofiisi tukaba turya kibooko nk’itaano tutakagiire omu kiirasi
kushoma omwebaazo naiga shi akasheeshe ahi buri mushomesa yaabeire
naataahamu tutakagiire omukushoma hataine ahi mwagiire okahurira ngu muze
omu kushoma obwo kyagamba. Omushomesa naahurira omwe omu beegi ngu nyowe
tiinyine ki nyine omubitaabo obwo tihaine kitwabaire twine omushaija
akeemerera yaagyira ngu ku orikwija Nalya S.S.S, Namugongo teekateeka buri
kimwe kiine encuukacuuka kandi ngu eki oraabanze kumanya aha nigwo muhanda
gw' obusinguzi. Kwonka bambe abeegi n'a bashomesa bakaba nibafayo munonga
oihireho okuza kushoma ekiro n'a kasheeshe aha eizooba ry'okubanza
obuwaashoma ebya kare nainga shi waatebya emboozi zaawe ezaakare ebyo
nibisigara omungaro zaawe kwonka bo abashomesa nibakora eki bashemeire
kukora.
Obwo haamara kuhwaho edakiika ikumi (10) omu kiraasi haizire omukama omwe
aha beegi arikuhiga abasya kuza omu oriyenteeshoni kandi abaashomire maawe
kwonka tikirabaire kisya ahariinye kwonka nateekateeka obundi haine
ekikirikumanyisa ekindi nyowe tindamanyire abeegi oku baagiireho omuri egyo
oriyenteeshoni kwonka nimmanya ngu haafu y’ekibiina kyona ekaba
etarikumanya eki kirikumanyisa.
 Nkashohora mpora nk'omwika bakaba batugizire ngu tuze omukiraasi eky'aba
siniya y'amukaaga reero abakama baatandika kutushomera ebiragiro ne
bigyenderwaho kwonka twena tukasigara nutangaara oba turaabibaase naiga shi
tukabigyenderaho haza shi abayangyire kuza kuhurira ebyabakama bakaheebwa
ebibonerezo kumara esande yoona.
 Bambe nkaba ndikwera haza nyine ekyemerero ekyabaire kireetera buryomwe
omwana kumanya buri kimwe kyona ekyabaire kimbaho bangira ngu iwe mutsigazi
arikwera ija hanu eee! ku naareebire enaku! niinye onyaama omu kiraasi
nangwa okubaiha nikubi nkaba ngwejegyera ahabw'okubura eky'okukora buri
kimwe kyanshobaire kwonka naagyezaho kukora ebigyendererwa.
Kwonka nabo bakashanga ntaine micwemibi ahabw'okuba ekinaabaire nkora
eky'enshobi nkaba nkyetondera buri omwe okunsaasira ahabw'okuba nkaba
nkikora ntakigyenderiire nabo bakaba bansaasira haza nkisiimira Ruhanga
baija bantwaramu nk’omusya okisingireyo n'emicwe mirungi omuri boona abasya
aho buri mukama yandeka kunteera n’obu naakukora enshobi yoona bandeka
ahabwokuba buri omwe akaba namanya ngu nibambeeherera.
 Kwonka hakaba hariho purifekiti omwe ou naabaire ninyenda buri shaaha,
buri hamwe ariho arikukora buri kimwe. Nka buriijo aine abanywani abu
naabaire ninyetenga ngu bakaaba banywani bangye naija namwehitsya munonga
yanyamba omu bintu bitari bimwe na bimwe. Buri kumubugana ateekaho
akamwenyo n’ekitiinisa. Eky’omugisha nawe akaaba anteeraho akamwenyo hamwe
n’obwire obumwe ankwatira eby’okurya kuruga omu dainingi, omwishiki ogwo
akaaba aboniire ahabw’okunyamba kunkwatira ebyokurya n’amaizi na
n’ahatushango otu naabaire nkora abaihabaiha abandi abakama ku taine
nshonga ahabw’okuba ebyo byona naabikora ahabw’obwana.
 Omu mwezi gumwe nkaaba nabaire ow'akabi omu ishomero ahari hamwe ahabakama
bakaba baabaire banywani bangye otakaagira ahabw’okugira n’okubakunda,
tikyo ekyo! naanye nkaba ningyezaho kwerinda kwenda kureetaho obutebeekana
omu nyentsya.
 Burishaha akaba ari omukama, nkamutwaramu nka munywani wagye arikukirayo.
Ahabw'okuba tukaba tukora bingi turi hamwe. Oihireho nkaba ntakukyenga gye
oba yaabaire nankunda, nkateekateeka akakikora ahabw'okuba nkaba taine ki
naabaire nyine kandi buri zooba arikureeba eki naakora. Oihireho we nkaba
nyineho abandi banywani nka Ninsiima kwonka abo naababaire nibasingaho
ahariinye burizooba turikushemererwa omu birungi hamwe n’omu bibi, akaba
anyimutsya buri kasheeshe kuza kushoma areebeka ngu yampa ahari buri kimwe
eki omuzaire yamureetera aha rutayaayo rw’abazaire kwonka tindabaronzire
ahabwokwenda kubagobamu omwishiki ogwo Ninsiima akaba abaniire kandi ari
omunywani murungi.
 Abandi nk'aba Kyoshabire, Owembabazi na Mwesigwa bakaba bari banywani
bangye.
 Abantu abaabaire bandeetera okuguubwagye ahabwokugamba orurimi rumwe kandi
tukuruga omu kicweka kimwe reero hakaba hariho munywani wangye nka Robert
owaabaire nandaara haihi omu domiture arikunyamba kandi ari ow’omugasho
munonga, omu diini y’ekikurisitaayo twaba nitushoma eby’ediini. Tukakora
bingi hamwe twayambagana ahabwokuba akaba ari munywani wangye n'ahati
ninkimweta munywani wangye.
Obwire ku bwahikire obwaba purifekiti kuruga aha bukama bandekura obukama
naija naaba aha bakama  abatsya. Kwonka nkaba ninkimanya nkanye ekindikwija
kukora nkareebeka naabaihabaiha abaana kundeetera obusinguzi nkaba omukama
nkabagira ngu ninyija kubareetera amaani marungi. Naanye naababuuzi ngu
ekindi nimwenda ki! Bakahika nibangarukamu niiwe ou turikwenda wenka.
Naanye kunamazire kuba omukama nabatungyira mu kurya ahabyokurya bisiikire
n’okuraba aha geeti ntaine rusa, n’okumanya buri kimwe ekirikuza kubaho omu
ishomero ekyabaire kitari kyaburi omwe hamwe na burizooba kuza omu kibiina
orikwenda kukora gye kusinga abataribakama. Eki naakozire nkaba ahari abo
abaabaire beebeembeire ishaza ryona.
Nkaba nza hare n'abashomesa ahabw'okuba nkaba ntakubakunda nkaba nintiina
okurwana naba kwonka nkaba nikunda heedimasita. Ahabw’obutegyeki bye
burungi akeeretera ntakumutiina burishaaha ndikwenda ngire ekinaayega omuri
we.
Madaamu na kakuru hamwe na Mr. Kakembo Ruhanga agume ahabw’okumpereza
omuhanda namatsiko ga nyentsya.
Kunaamazire ekihuumuro eky'ekya mukaaga naaza aha yunivaasite ku naayehinda-
hindwire nareeba omwishiki owaabaire ari munywani wangye ow'ahamara nka
maama na kata barikumumamya owu nashomire nawe siniya ya kana tukagimara
turi abanywani akaza bushenyi naanye nkaguma Kampala kwonka nkaba
namuraganiise ku ariba omukazi wangye.
 Eizooba eryo eri naamubweine yanyijutsya eki naamugambiire tinayehakana
twaguma hamwe mpaka mperize univaasite hahwireho ameezi abiri twakora
amaka. Aho niho ndikuhenderera na n’ekitebyo kyangye ngu obuzaare buruga
aha muhanda.
  </archive_file>
<archive_file filename="EDITED ESSAYS/OKUREBYA edited.doc"> OKUREEBYA

Rwakojo omushaija ou orikuza kubugana omu kitebyo eki akaba ari
omushaija w’emyaka ataano na gumwe w'emibiri ebiri akaba akuzire
n’ekyemo kirungi w’enshaya nd’eingwa n’amaino g’orubaare, akaba
aine omutwe gw’ebyeyera n’enyindo y’abahima, kandi oburungi bwe nawe
akaba naabumanya akaba ari omusigazi omwecumi owaabaire amara
omwanya bur kiro naakora aha eishokye rye, amaino ge hamwe n'obureju
 bwe. Akaaba ajwara empare endeingwa hamwe n’esati ez'omurembe
n’ekooti. Akaba naakunda kujwara gaarubindi ezirikwiragura ziriho
akaguha akatoire aha matu.

Omushaija akazaara abaana babiri Yudasi hamwe na Bekunenga. Yudasi
akaba ari omusigazi murungi owaabaire aine obwengye kandi
arikukunda Ruhanga. Bekunenga nawe akaba ari omusigazi ayehosire
kurungi nka ishe, kandi nawe aine obwengye. Ishebo ku baakuzaire
abata omu ishomero obwo Yudasi asigire Bekunenga ebibiina.
Bakashoma baamara eitendkyero rya sekendure, barinzire ebiraarugye
omu bigyezo. Ishebo akabarondera eky'okukora, akaba yaahingire
orutookye akaganiira nabo ku baguma bakavuga ebitookye nibabita
omukatare bakanjurira ishebo esente. Ekyo bakakikora kyagyenda omu
maisho kumara nk’ameezi ataano. eizooba riwe ry'orwamukaaga,
baguruka kare omwitumbi beeshuka omu rutookye n’eishebo kutema
ebitookye, batema, ishebo abakomesa ebyo bitookye aha amagaari bagaha
emigyere ati, baana bangye mugyendegye, atyo agaruka omuka. Yudasi
ahabw'okushanga ngu akaba aine amaani maingi akaseetuka yaatangayo
Bekunenga yaaguza ku yaamara yaatandika kuronda mukuru we
nk’orikuronda empitirizo, kwonko taramuboine, ekiyaakozire akateera
egari ye omugyere yagaruka omuka, ku yaaretaine aha irembo ishe ati:
"Kurikayo mwana wangye. Akatiribiita nkako bobeeza aha mumiro. Kwonka
 Bekunenga omutiima gukaba gutamuri munda ahabw’okushanga mukuru we
akabura n’asente z'ishe.

Atakashukireyo akaceka k'obushera ishe ati Yudasi ari nkahi? obwe
omutiima niguteera nareebesa embabazi, Bekunenga ati: "Taata naanye
namuhereruka buriya twatemba egaari ati yavuugisa amaani yandeka
enyima kandi kuhika omu kataare tinamureebaho.

Ishe akamera orunkukyenkye, amaisho yagazoora nk'ag’enjoka y'encwera,
yacwisa ebiiti amaino obwe naayirukira kimwe munonga naayerekyerera
 ogw'akatare. Nyina owaabaire ari omu musiri ku yaahikire aho
baamuhuura amakuru akagwa kihuumura yagambira omutabani ati
‘’n'owaawe takiri waawe!”

 Omu shaaha ibiri ishe akagaruka naacura ati nkarimweta eiziina
 kwonka ryatadika kunyoreka eki ririkumanyisa. Akashutama aha katebe
ke ataine by'okugamba yaayeyinamirira obwe naashaba Ruhanga ku
amuyamba akamugarura!

Okuruga aha shaaha egyo, aha kiro kya kataano Bekunenga akagaruka
omu katare, agyezaho kubuririza haaba haakuba haine owaareebire
ahari mukuru we, kwonka tihaine owaamugarukiremu. Ku yaamazire kuguza
 atyo ayorekyerera ogw’eka. Ku yaahikireyo ishe amukurusyo atyo ati
kurikayo mwana wangye.

Ku haabaire hahwaireho ameezi ataano bukaba nibutagurikana
bahuriira kodi aha rwigi egumize eti kodi kodi munyigurireho, nyina
aimuka ayiguraho ayecuura omutabani. Akairuka yaagambira ishe ati
mutabani waawe yaija. Ishe akamugarukamu n'ekiniga kingi yamubuuza
ati noogyimuka nk’ahe akasheeshe aka? Nyamutabaani akaguma amuhunami
yaashenshera omunju ishe engungu ekenda kumwita atyo agaruka omu
kitanda abyama.

Kuhabaire hahwireho ameezi nk’ashatu ebyarugire omu bigyezo
bishohora, boona bashanga babihangwire. Ishebo akashemererwa kwonko
aguma abikire aha mutima ekiniga nk’ente y’endaaho. Obwire
bw’okuhuumuruka bukahika boona nibamanya ngu nibaza kuza aha
itendekyero erikuru Makerere kwonka ishebo akahunama mpaka aha
eizooba ryokugyenda. Eizooba ku ryahikire na gaamashemererwa ishe
akagira ati “Nyakwehena akenyampira naarya.” nbwenu iwe ku oraabe
waashaziremu kubura na sente zangye okuza aha eishomero okwawe
kukakoma aho. Nyamusigazi akahwa akamiro k'okuza omu kushoma kukakoma
aho. Bekunenga bakamutwara bamuta aha baasi yaatandika orugyendo yaaza
Buganda kushoma. Akatemba emotoka n’amashemererwa maingi atyo
yaayorekyerera ogwa Buganda. Ku yaahikire omu motoka akashangamu omusigazi
mureingwa awaabaire neiragura akamwakiiza akamwenyo ahabwokushanga ngu
okaba nagamba orurimi rurikushushana n'orwe obwo naamuramusya ati “okwe
muraara n'agahi?” Akashemererwa yamugarukamu ati nimarungi shana imwe?
Twagyenda nitugaaniira yanyoreka emyanya ahakuba gukaba guri omurundi
gwagye gw’okubanza kuza Buganda. Ku twahikire aha mugyera Katonga
akagunyoreka agumize ati ogu nigwo gutaanura Buganda n’owaitu. Bekunenga
akasheka yashemererwa niho yamubuurize ati beitu obutugaaniira bakweta oha
Nyamusigazi ati niinye Byabagambi bakagumizamu nibagaaniira amutebeza oku
yaaboine omurimo Kampala nawe n'okuyatorokire owaabo. Onu amugarukamu ati
yamaawee okatoroka owanyu? aha shaaha egyo Byabagambi magambi wa maingi
ashumuruka aga kuri na kunu agatandika agumize ati nkaba mmazire okushoma
eidaara ery’ahansi ebibuuzo bityo bishohora kwonka obu bishohora nkaba
nyine omukundwa wangye owabaire naayetwa Keminagano w’omunda nk’ahenwa
amaino g’orubaare, agororokiire kurungi nk’enkindo z’ekisharara ategire
eishokye nk’eryakamushungushungu, akankunda naanye naamukunda nka mwine
tata, tugumizamu n’emboozi angaaniirira aha mukundwa we owu baabaire
nibeeta Keminagano. Akangaaniirira ngu Keminagano akamukundira aha ishomero
baakundana baatayaayirana owabo, yaamushaba ku amutaasya nawe yaikiriza ,
abazaire ba Keminagano bakakunda Byabagambi kandi na Byabagambi
yaakunda Keminagano , ngu kwonka omurundi gumwe akakyera kare
akasheshe ka sabiiti yaakyera nanaaba naagorora naajwara kuza aha
kereziya kushaba. Ku yaabaire atakatiire kabunu hansi baamweta
baamuha ebaruha .

Atyo n’obwoba bwingi amera orunkukyenkye ashohora aheeru kugishoma
omukugikomorora ashanga eri eyebigyezo bye kwonka yaagwaire .

Ainunuu nbwenu nkutebeze, ngu hakakurataho ki? Nagagaruka omu kereziya
tindagabione akaiyiruka ekikumi yaahumuriza owaabo omukitanda

Nyina ahu yaiziire, amwimusya kurya obwe namubuza ekyamubaho . Akabanza
kuhunama, ku amara amugambira ati ebibuuzo bishohwire.

Kwonka tindabihangwire nyina akahwa amaani yaagira ekitengo yaamera
orunkukyenkye obwe nagiira ati ayiii mukama eki nenki ? nyamutabani aguma
ayeyinamiriire n’enaku nyingi naatekateka ahu aratooze Byabagambi
nbwenu mwanawe nkutebeza kiiha ndeka kiiha, ebyo obusaasi bw’ebyo
butakahwaire , maawe atandika kungira ngu eby’okushoma by’ayangire
nt’ekateeke aha by’okushwera omukundwa wangye Keminagano ku byabaire kuhika
ngaruka aha kereziya kushaba ku naaheriz e kushaba ntyo nyimuka ninshohora
munywani wangye anyeta ati Byabazaire orara ota? Nti ndarara kurungi tutyo
tugaaniira mbimutebeza angambira ati hati otatasya gyenda Bugaganda
oronde emirimo omukazi t'oraamubaase!!..........

Nkahurira naahwa amaani nikwo kumuhandiikira akabaruha nimumanyiisa
kuntabaaho kandi kuntarabaase kumutaasya, ekiro ekyakurasireho nkakyera
 n’emigugu yangye omwitumbi naarureega Buganda, omu muhanda nk’abugana
omusigazi ou twagyenzire hamwe mpaka Kampala akaba naayetwa Rugyendo.
Rugyendo akaba ari omuntu w’emicwe owaabaire atwire omuri Buganda
kumara obwire tukagyenda ku twahikire Kampala Rugyendo atyo antwara
kuraara owe ahabw’okushanga nkaba ntaine munyabuzaare weena omuri
Buganda. Ku twatandikire nitureetwa aho Rugyendo ahenengyera omu kaju
 ke akatangirirwa orwamba rw’eshagama omu kukahenengyeramu tukagaruka
aheeru twarara ow’abanywani be ku bwabaire nibutaagurikana tuhurira kodi
aha mwango g’orwigi, Rugyendo aimuka n’obwoba arubamburaho abaserukare
baamuhikize omu ngaro nibamutakisa oyisire omuntu , Rugyendo nikwe kumpayo
nabwabwoba ati nyamusigazi ori omukitanda kyangye niwe omwitiire
abaire ari maraya we . Abasirukare batyo banjanduura baanaga aha mabega
bantwara omu kihome . Ku naahikireyo nshanga abandi basiibe tuza aho,
kuhaahweireho omwezi ndi omukihome omusibe omwe owaabaire ari maneja
waakyo ayiba ebishumuuruzo kubamutakisa ati ogwe musigazi Bekunenga
niwe abibire, nbwenu nkugiire nti tibaranyongiize ebiro ebindi haza
k’enda kugwamu.

Ensande nk'ibiri ku zaahwaire bandekure ntaranga ninyorekyerera aha
eishomero ahu nagabirwe naabaire ninza , ku nahikiireyo shanga
baratandikire okushoma boona munywani wangye ou twabaire tukwatanisa buri
kimwe n'obuzakuba esente . Tukashoma twahisya obwire by’ebigyezo
twatandika kubikora ahabwoku shanga akaba ari munywani wangye
ndikumwesiga Fred twakora hamwe ekibuuzo ky'okubanza haza ahabwokumwesiga
niwe yahandiikire n’amaziina gangye ahamutwe gw’ekigyezo, kwonka
ekitakutangaaza Fred akanga kuhandiika eiziina ryangye kubyagiire
kushohora nshaga nyiine zero nikwe kwirurukira ow’omwegyesa obwe
nintetema okweturayo omushomesa angira ati empapura z’ebimwakozire
nzizo ronda ekyawe , okukihikaho nkashusha nk'owaateerwa bomo naamara
kushanga eiziina eryangye atararitaireho nk’ehamba itaama natandika
kweshengyereza omushomesa kwonka ebyange tarabihuriire. Ntyo nshohora
n’engungu nyingi munonga amaisho nagahangire eiguuru obwo ninshaba
Ruhanga okunkwatsa , ku naabaire nateera entambwe nk’itaano
nyamushomesa arabya omutwe omu diriisa naagira ati, nyamusigazi garuka
kakye hanuuya , nkahinduka buguru butakora hansi nagarukayo ku
namuhukire omu maisho angira ati nbwenu naasharamu kukuhwera gyenda
ogarukye orwamukaaga oreebe eki ndaabe ncwiremu.

Ntyo ndureega obwo nyine akamwenyo aha matama. Okwetuura ahu naabaire
nindaara okuteera amaisho aha mushego nkashanga munywani wangye owabaire
nayetwe Bigyega esente zeishomero zoona yabuura nazo, nkagwa kihumura
obwe n’enduuru naagikoronga abantu baahurura nibaija omu kaju kangye
ku naabahaire amakuru bakababa orwari rwaza aha iguru tweena twacuura
emikono twagyegura abantu batangaara bati hoona munywani waawe niwe
 yakukora eki, nkabagarukamu nti n'owaawe takiri waawe omwahure
akarya entanda y’omubuurizi . nkahunama ekininga kyayenda kunyita
obwo nintekateeka oku ndaija kugambira omugurusi wangye hamwe
n’omukaikuru .

Ku haarabireho eizooba rimwe ntyo ntekateeka kwehuurira ondijo
munywani wangye owaabaire natuura Buganda nawe, kwonka omu itumbi
kunaabaire nigyenda mbugana omusigazi mureingwa ou ntarafiireho kumanya
eiziina , ku yampikire haini ambuuza ati omuri eri itumbi nogikwatira
nkahe obwo ari aha kagaari, mmugarukamu nti ninza owa munywani
wangye atyo ati temba aha gaari. Tukatararanga aha gaari obwo
nimmutebeza ebimpikireho nawe anyoreka obusaaasi bwingi, ku twahikire
 omu maduuka mmugiira nti kabanze nze kusheesha ntyo musigira
eshaaho yangye, nyamusigazi naawe akampurutura omutima naamara
kuteera amaisho ahinamusiga nkashanga atagiba, nkagira ekitengo
kwonka nkagumizamu ninza owamunywani wangye. Ku nareteirwe aho obwara
abuha amaino obwe aine amashemererwa maingi akampika haihi kwonka
akareeba ntaine maani andamusya emiziga etandika kuntaranga omu
maisho tugumizamu enju tugirengeramu, ku twahikiremu mmutuura obusaasi
 bwangye nawe ebigambo bimwesiba, tukashusha abaateerwa amashanyarazi
 tugumizamu mmutebeza, ku yaamaziire andondera ekyokukora
tukateekateeka okuza kweguza esente aha ndijo munywani we, ku
twahikiriyo, tugamba nawe ayikiriza kutuyamba ebyo esente azituha
kwonko kushanga akaba namwesiga tituza kukita omu buhandiikye ntyo
ngyenda ndaba aha offiisi y’eishomero nzishashura mukuru waaryo,
ntambura ngaruka ahu naabaire nindaara, ntandika kutekateeka okundaze
 kubugana omushomesa wangye ou twabaire turagaine, ku bwasheeshire
ntyo nyimuka omu itumbi ntandika orugyendo nza kureeba omushomesa ou
twabaire turagaine kukora aha bigyezo byange kunaahikireyo
nyamusigazi anyeta ntaaha omu ofiisi kwonka ndeeba atanfiireho
akandaganisa ku yaaza kureeba omuhandiiki we akabiteereza yangambira
kungaruka erindi izooba, ngaruka ntyo nza aha buraaro bwangye
nkabyama aha katanda kangye natekateeka ebimpikireho nayatuka
nariira.

Ku haabaire hahwaireho esaabiti ntyo nyorekyerera ow’omushomesa
ogundi murundi ntyo ngyenda ku nahikireyo ndeeba omuhandiiki we
aho ahika nangambira ku azitereerize ntyo ngaruka omuka omutiima
gunanukire. Tukagumizamu nitushoma ku twaherize mbona omwishiki murungi
owaabaire naayetwa kekimuri awaabaire nayengyengyeta nk'ebimuri
by'ehangwe aine omunda nkahenwa, aine amaino gorubaare agororokire
 kurungi kenkindo, tukakundana, ku haahwireho ebiro twiririra okugaruka
 omu maka gaitu ahabwekihumuro . Ku naahikireyo ebyambaireho
timbitebya kwonka okushanga naabaire ninkunda omwishiki wangye
munonga nkatebeza abazaire bangye kunaaboine omukundwa ou ndikukunda
 nk’okw’efukuzi ekunda omushorooza. Bakashemererwa munonga naabagira
barinde mpeze kushoma mmureete. Ku haahwireho emyeezi ebiiri
tutandika kworekyerera okugaruka aha ishomero nke’imuka omu itumbi
naayegura emigugu yangye ebwo ndi na murumuna wangye owabaire
anshendekyereize. Kutwahikire aha baasi ntyo ngihenengeramu nawe agaruka
omuka . Baasi ekairuka munonga eshaaha k’itaano tukeshanga Buganda.

 Ku haahwireho ebiro nka bibiiri munywani wangye ampandikira ebaruha ku
ebigyezo bishohoire tukagyenda twabireeba nashanga bir i birungi nagumizamu
ninshomesa amaani ahabwokushanga rwabaire guri omwaka gw'ahamuheeru.

 Tukashoma twakora ebigyezo byaha muheru twataaha kutwahikire omuka
nshanga abazaire bangye bashemereirwe ahabwokushanga ngu nkaba naamara
emishomo yangye. Tukaaza omu kihuumuro twarya ebiro bikuru naataayayira
banywani bangye obwe turinzire ebiraarugye omu bigyezo ebi twakozire aha
muheru.

 Hahwireho ameezi nk’taano ebyarugire omu bigyezo bishohora, nkatemba
emotooka nayorekyerera Buganda kubireeba, kunahikireyo nashanga biri
birungi nikwe kuhandiikira abazaire bangye kubantebekanisiza embaga
yokujwara diguri, nkaguma Buganda nintebeekanisa ebyokujwara kwangye.

 Obwire ku bwahikire baashohoza orukarara rwa’baana boona abarukuza
kujwara duguuri munywani wangye owabaire nayetwa Fred niwe yabandize
kukyebera yaaba turiho., okuza kuhiikayo nkagwerwa akagwe naamara kushanga
ntariho. Nkebuuza ekyakubaasa kuba kyabaireho kyanshobera obwo
harikubuurayo esabiiti ishatu kandi n'abazaire nkaba naabagambire
batebeekanise embaga yangye. Ekyakurasiireho nkagyenda naabyama owangye
obwo ninyebuuza ekindaakore.

 Kuhahwireho ebiiro nka’biina nikwo kweturiira omushomesa kumubuuza
ekyakuba kyakubaasa kuba kyabaireho yangarukamu ati tinkumanya ekyakuba
kyabaireho okubuura aha rukarara. Nanye mmugarukamu nti yiguura ebintuura
ninkora tubireebe , ahashaaha egyo ebyara akabiita omunyindo yayehamba
itaama obwe natetema nk'owareeba abaseerukare. Nkaguma mpunami atyo akora
omu buriifu kesi eyiyabaire atwiire nabiikamu empapura ezo nikwo kungira
ati ronda ahari rumwe aha ku oraayeboone ongambire.

 Ntyo empampura nziragaramu rumwe, Ibiri bitereire, kuhika ahu naabaire
ntarebiire ebyaruiire nshanga nyamushaija obubonero bwangye yambehaire ku
omuhandiiki we yabutaireho kwonka byoona bikaba busha ahabw'okuba bakaba
batakihindiua omu rupapura.

 Nkagaruka omuka nateekateeka okundayemereza abazaire okwija Buganda
obwo tankijwara diguuri. Kuhahwairehonk'esabiiti ishatu ntyo ntemba motoka
nyorekyerera ogw'owaitu kubamanyisa. Nkarara omu muhanda owa munywani
wangye ou naabaire ninshoma nawe omu bibiina ebyahansi naraara niimutebeza
haza nawe yampamya ati huumura ogu tigwo muheru gw'ensi noija kugarukamu
ojware ogundi mwaka.

 Ku bwasheshire omwitumbi ntyo nyimuka orume ndrwerabya ahamaisho.
Mburebera omurwigi nyorekyerra owaitu. Ku nareesirwe aha irembo abazaire
bangye bakashemererwa kwonka baareeba emiziga nentaratamba omu maisho ekyo
kikabagyemesereza kumbuuza ekibaireho kwonka tindabagambiire nkagyenda
naacumita ogw'ekishengye naahuumurira aha kitanda. Obwo omukaikuru wangye
asigara nateekateeka okyokunywa omugurusi ashutami aha eirembo ahu
naabashangire.

 Bwanyima y'eshaaha nk’emwe nyamukaikuru wangye aija anyimusya ati
yimuka ogyende obone eki waarya.

Nkashotooka mpora mpora naaza omwiriro kurya, kunabikoziremu ebiiri
orwakashatu omugurusi wangye ambuza ati mutabani n'enki?

Nk’eyinamirira n’enaku nyingi obwo emiziga nenshununuka omumaisho,
kuhaahwireho edakiika ishatu ntandiika muhuura amakuru mabi obwo
ndikumumanyisa ngu tindajware diguuri. Nkamutebeza oku munywani wangye
Fred yandeebize akabura kunta aha rupapura rwekigyezo bikiza kushohora
nkeija nyine zero, tugumizuamu mutebeza okunabuurize omushomesa wangye
akandagaanisa ku omuhandiiki we yaaza kubitereeza nyowe nkamwesiga
nk’omuntu mukuru kandi ow’amazima, kwonka kubyashohohwire nkashanga
andeebiize ezangye atarazitaireho. Nyamugurusi akaronda eky'okukora
yaayeyinamirira kumara edakiika nk'ishatu ku yaimukireyo akangambira kimwe
ati mutabani oby'okushoma byayangire ndeetera omukazi ntafa ntareeebire
mwijukuru. Nkahurira enaku yaayenda kunyita kwonka ahabw'okushanga nkaba
naabaire naaboine omwishiki ahaishomero ekarahuka kumpwa. Ku naatebeize
maawe nawe yakiimukiramu ntyo ntandika kweteekateekekyera obushwere.

Nkaguruka kare naashaba Ruhanga omwitumbi omuhanda naaguragaramu
naayorekyerera ow'aba nyamwishiki wanggye ou naabaire ntuura naawe ku
naaresirwe aha irembo nshanga we n'abazaire be bashutami aho ku yandeebire
akaimuka nkowariibwa empazi atyo yaahenegyera amu nju nyowe ntekateeka ngu
yaaza kundeteera ak'okunywa kwonka akamirwa enju mpaka ngarukireyo.
Nkeemerera edakiika nk'ibiiri obwo nindamukanya na nyina kimuzaara amweta
ati toreteera omusigazi akatebe okashusha oti t'ahuriire, ntyo nshutama aha
ku yaabaire ashutamireho ngaaniira n'abazaire be. Mbwenu nkubiihe ngu
n'ekyabaire kintwire nkakihikaho? Nkagaaniira ku naashobiirwe naabasiibura
naagarukayo obwo ninyebuuza ekyabaireho.

Ku naahikire omuka, abazaire bambuuza mbagambira ku naamuboona ku batandika
kuteereeza embaga. Ntyo akaju kangye nkahenengyeramu enaku eri ey'okunyita.

Ku haarabireho esabi ti nk’ishatu ngyenda aha kanisa omu rukiiko ku
naataahiremu ntakashutamire ndeeba omwishiki yansindikira ebahaasa, ntyo
nshohora aheeru kugishoma nbwenu ku nagicwire nkugire ngu nkagaruka omu
kaniisa? Nkashanga nyamwishiki owu naabaire nagambiire abazaire ku ninyenda
kutaasya ariimu nangambira ku atakyenda kunshwerwa, nkairuka naamanyisa
abazaire bangye ku omwishiki andeebize basiigara ebyara babitaire omu
nyindo.Nkatandika kuronda ekindi ekinakubaasa kukora namaara kuremwa
okushoma n'okushwera, nkatekateka okutoroka omuka haakiiri nk'aza kupakasa
empiiha Buganda ahabwokushanga nk’aba mamanyiire emyanya myingi omuri
Buganda.

Nk’imuka omu kasheeshe nibutaagurikana natemba emotoka naarureega naaza
Buganda eky’omugisha murungi ekiro eki naahikireyo ngabwa nabaire
naamanyiise naija naawe agyezaho kundondera omurimo. Ku naabaire naataaha
omunju ntyo ndeeba esiimu neyaaka okugikwata nshanga ari munywani wangye
nangambira ku ambonaire omuriimo. Nkashemererwa naamuragaaniisa ku
ndaamuhikeyo eizooba ry’orwa kastatu.

Ku rwahikire ntyo mwehuurira abindabiramu nyikiriza eizooba eryakurasiireho
ntandiika nkora kwonka nawe tukaba nitukora hamwe.

Ku haahwireho ebiro mukama waitu ahabwokushanga nkaba nyine emicwe mirungi
aguma anyesiga ansigira ekishumuruzo ekyayisize munywani wangye engungu
akagyezaho ku bambinga.

Kuhahwireho okweezi nitukoora mukama w’itu agyenda esafaari atyo
ekishumuruzo akinsigira niho munywani wangye yacweriire orwigi akahenengera
omunda akeiba esente n’ebihandiiko mukama w’eitu, ku yaagarukire akatubuuza
nikwo munywani wangye akamwekiikana akamugira ati niinye nabiibire.
Akanyeta yangambira ku ngaruka ahaka mpaka obu araamanyise kugaruka aha
muriimo. </archive_file>
<archive_file filename="EDITED ESSAYS/ORYAKORA KI IWE.doc"> ORYAKORA KI IWE?

 Samuel Kamugisha mwene Mugisha

 ENTANDIKIIRIRO

‘Oryakora Ki Iwe’ n’ekitebyo kiri kukwata aha magara g’abaana n’eminyeeto
hamwe n’ebiri kubahimbya bikabareetera baarugamu ebyo ebi barikwenda.
Nikyoreka ebi Kositensi ou nyina yaafiire ahabw’okubura omushaho
w’okumushemeza ebi arikurabamu kwija kuba omushaho. Eki N’obu baingi
baabaire nibamureeba nk’otari kubaasa, uwe omu mutima gwe akaba naikiriza
ngu naabaasa.

N’obu araabe yaabaire aine mukaishe owaabaire amubeereire enkuuku-mbisi
n’okumutuntuza, Kositensi akaba aine amatsiko ngu naija kuba omushaho.
Okutuntuzibwa oku kukaija kwamurugiramu okuza ow’Omuky. Muramuzi, omwegyesa
waabo, owaatwire nawe okuhitsya obu yaamara ekibiina kya mushanju.

Ekitebyo eki kijwangizemu amashumi ga rukundo y’abaija nibanyeeta. Rukundo
egi egyeragyeranisiibwe. Kiri aha mushomi kwihamu ei arikwenda. Kwonka
kikaabaire kirungi waihamu egyo etarimu kurya emikooto n’ebitumbwe bya
rukundo.

Buri mushomi naashabwa kutoorana ou araareebereho omu magara gye. Emihanda
y’okutoora kuhika aha ki ori kwenda neeyorekyerwa omu magara ga abo abari
kugambwaho omu kitebyo nkiki.

Kyogosirwe omu byeshashuniirizo, enfumu, emiguutuuro, emicoobooro,
ebitongyerero hamwe n’eby’eshongoro. Oihireho okukuteekamu omuhimbo hamwe
n’okukushemeza, bya nyabeene ebi biine amakuru agasherekirwe. Ebimwe nangwa
orabihureireho kwonka ekikuru n’okufa aha makuru agabirimu.

Ninkwendeza okushoma kurungi.

 Nyairirwe 02, 2012

 Samuel Kamugisha mwene Mugisha

 Bushenyi, Uganda.

 EKIBUUZO KIKAHINDUKAMU EKYESHONGORO

Otamugaya na Beekunda ku baabaire baamara kutaaha omu kibiina bakurateine
nk’ebisha by’aboojo, Omuky. Muramuzi, omwegyesa waabo, nawe yaija
abakuratiitre. Baayemerera ,yaabaramusya nabo baamugarukamu, batyo
baashutama.

Eryo izooba ry’Orwakashatu, Omwegyesa w’Orungyereza akaba naaza kwegyesa
aha mirimo ei abantu bakora. Nk’oku baabaire bari bato, Omuky. Muramuzi
akabanza yaayegyesa abeegi b’ekibiina kya kabiri akeeshongoro. Nikwo
kutandika ati;

Oryakoraki iwe? Oryakoraki iwe?

Oryakoraki iwe ku oriheza emishomo yaawe?

Ndyaba dokita, ndyaba dokita

ndyaba dokita kundiheza emishomo yangye

Ku yaaherize kubeeshongooreramu, boona bbaayatika baasheka bagukize bati:
“Mukuru waatubeiha. Ori Omwegyesa. Tokaabaasa kuba dokita.”

Ati kare ebyo reka tubirugyeho, naaba nimboorekyerera.

Nikwo kubashaba ati, “ Niimwe muunyeshongoreremu obwo nimugamba buri omwe
eki arikwenda kuba mwaba mwakuzire.”

Otamugaya areeba Beekunda. Ashanga n’onu agamuteireho. Beekunda ati,
“Otamugaya totandika kan’oba noobureebera omu rwigi buri Sande ngu nooza
kushaba n’okweshongora omu kwaya yaanyu y’abato eya Kiyagaara?”

Omuky. Muramuzi, Omwegyesa waabo areeba eminwa ya Beekunda neimukyera
amubuuza ati, “Beitu iwe Beekunda okarya orugambisa?”

Abeegi boona ngu kwee, reero Beekunda abwerabwera amanya ngu omwegyesa
yaaza kumugira ngu abe niwe yaabanza kandi kwo nikwo yaamugizire. Nawe
Beekunda atandika ayeshongora;

Ndyaba tiica, Ndyaba tiica

Ndyaba tiica kundiheza emishomo yange

Ku yaaherize, baamuteerera omu ngaro nawe ashemererwa nk’ow’ebyaasha
yaareeba ebyozi.

Ku baabaire baamara edakiika nk’ikumi n’itaano baayecura Kositensi Birungi.
Aija naashenshera omu kibiina obwo omutima agukwise omu ngaro agumize ati:
“Bwe kananshekyera obu naakyererwa ogundi murundi.”

Okaba nooshusha oti baamunaabisa omu mucuucu. Ebigyere okaba nooshusha oti
baamuteeramu emisitari ya guraafu. Eishokye rikaba riri nk’erya kajwa. Ku
yaabaire naataaha omu kibiina yainama ahabw’okumanya ku yaakora kubi kwija
kikyererezi kandi ari n’omurofa. Kikaba kiri ekireebwa-omwe kushanga omwana
ari omurofa atyo omu ishomero rya Nkuuna erya Puriimare.

Omuky. Muramuzi akareka Kositensi yaashutama. Nikwo kumuramutsya ati,
“Kositensi oraire ota?” N’onu ati , “Ndaire gye Masita!” Abeegi ngu kwee
obwo bagumize bati, ‘Ogu ti masita , ni Mukuru.”

Omuky. Muramuzi ati, “Kare yaayetegyereza enshobi ye. “ Agumizamu agambira
Kositensi ati, “Mbwenu waaraire gye ku turaaze omu bureeka oije ondonde.”

Obwo abeegi bakaba nibateekateeka oku baraayeshongore. Omwegyesa nikwo
kugira Otamugaya ati ,”ija omu maisho otweshongoreremu.”

Otamugaya abanza yaakora omu iraka obwo abeegi bakwise nibagaya bagumize
ngu, “ Mukuru ogwo akarya ebijunzure.”

Kwonka bakagicwa ngu agu ogaya nigo gabutosha. Otamugaya akaimuka
yaayeshongora agumize ati;

Ndyaba rooya, ndyaba rooya

Ndyaba rooya, kundiheza okushoma.

Weeza okuba omu kwaya y’ekanisa y’Abakirisito eya Kiyagaara kikareetera
Otamugaya yaaza ahaiguru nk’amapeera omu kweshongora. Eiraka rye
rikashororonga gye nk’erya kanyonza. Ekyabuzireho n’engoma yonka. Eki
kikareeta yaanyaata ekyeshongoro.

 2

Ku baagire omu kahuumuro akubeeta bureeka, Otamugaya na munywani we
Beekunda baaza omu kugaaniira. Bakaba nibeegonooza ebi baabaire bakomire
entanda. Otamugaya akaba akomire ebitakuri by’enshushu ebi abamwe beeta
ebiriibwa nari ebishesya-mbwa. Mbwenu nabo batarabeihire embwa ekasheka
ryari. Ebyo byaba bitandeesire, reka ngarukye aha kyaba kindetsire ndekye
kusigisibwa ekinshemeire kukora nkakora ekintashemeire kukora… Aho akaba
agaitsireho obushera bw’ekitiribiita hamwe na muhogo enkoobwa nk’emwe manya
ngu enyongyesherezo teba nkye. Egi nkoobwa nyina, Kendagaano akagimuha ku
yaagarukire omuka nairuka obwo yaamara kwebwa kimwe aha bitabo bye.
Nyamukazi akaba aherize kufeerwa omushaija we Kajura owaabaire ari
omuhingi.

Beekunda akaba akomire kwenca hamwe na za toosi z’emigaati esiigire
buruubandi. Ogu manya we akaba ari mwene Rweiguuga omugaiga w’ekyaro kya
Nkuuna baitu ou enshuro y’obugaiga bwe yaabaire neebuzaabuza nk’orikunyaara
naayoga.

 Baingi bakaba nibeerarikiirira ngu n’omushuma runkunku baitu abandi ngu
abarikumweta omushuma nibamukomaho amatu g’embuzi ngu bamuriise engwe.
Reero nawe eibondo aryebembeza oshusha oti ari haihi kutabaaruka orugamba
rw’enda y’ameezi mwenda.

Ku baashutamire kurya, Otamugaya akooborora mutaahi we aha kitakuri
n’enkoobwa ya muhogo amuha n’aha kitiribiita. Onu abyanga agumize ati,
“Otwire nontega akanyoobwa nondiisa obuhoro bwawe ngu orye emigaati yangye.
Naakweshumba”

Otamugaya tihaine kiyaagarukiremu. Aha myaka ye munaana, akareeba ngu
tikiine nshonga omuntu ku kugambira bwahwayo egyo yoona emuri aha njoka.
Weeza nikyo Mukamaitu yaagiriire ngu obukama bw’omwiguru nink’obwa bari
nk’abaana abo omu kitabo Ekirikwera abu Yesu yaagambiire ngu bareke baije
ahari uwe. Ku yaabaire ari mukuru akaamugarukiremu ati, “Wangambira busha
baasi!” Baitu weeza imwe, busha bagigamba?

Ku baaherize, Otamugaya yaagira munywani we ati, “Ogume onyete Rooya.”

N’onu ati , “Naanye ogume onyete Masita.”

Otamugaya ati, “Hoona iwe noobasa kuba Masita?”

Onu ati, “Ahabw’enki? Okukwata cooka nkahandiika aha rubaaho, abanteganisa
nkabateera!”

Otamugaya ati, “Reero oku orikutiina kibooko, okaayenzire ngu waaba masita
oteere abeegi? Buri bakakuteera waayenyogoora nk’omunyongororwa gwateerwa
akashana.”

Onu nikwo kumugarukamu ati, “Naanye nimbeihura zoona ezibanteire.”

Otamugaya amubuuza ati “Iwe nookunda ba masita na ba mukuru abari kuteera
abaana eminyaafe y’omugongo, engaro, omutwe n’ebindi bicweka reero
ekabafuruutsa?”

Onu ati, “Nibansisira oburo bugoyire kubi.”

Otamugaya nawe nikwo kumugira ati, “Korera abandi nk’oku waakwenzire ngu
bakukorere.”

Batyo baaza kuzaana bairukangamu barikweshongora ekyeshongoro kibaabeegyesa
bagumize bati;

 Ndyaba Rooya, ndyaba Rooya

 Ndyaba Rooya kundiheza emishomo yangye.

 Ndyaba tiica, Ndyaba tiica

 Ndyaba tica kundiheza emishomo yangye

Kubaaherize baashanga abandi baishiki n’aboojo bariyo nibazaana bagumize
ngu;

 Tungutungu aha mureere,

 Oraagambe ni muka Mbeba,

 Oraashekye ni muka Kinya,

 Naamira enkwanzi n’ebigasha,

 Miru!

Uwe Otamugaya akasheka ahabw’okuhurira ngu hariho muka Kinya . Akaba akira
kuhuurira abantu nibagaaniizana ngu ‘kawaabereshera nk’ekinya kihakire’
kwonka we atabyeteho.

Nikwo kugaruka akababuuza ati, “Reero omushaija nawe naaba muka kinya?”

Aho boona bakasheka bati kwee. Ati “Mwena mwaba abakazi ba Kinya na
Mbeba!”

Ku baabaire bakiriyo nibazaana, Bimanywaruhanga na Kagurusi baija
barikurabamu.Bakaba bakira kunyangaraza abandi.Bakaba baiba emipiira
n’otukaraamu tw’abandi weeza babasiga nibariranya. Bimanywaruhanga akaba
aine emyaka nk’ikumi, ari muraingwa kukira aha bandi oihireho Kagurusi ou
baabaiere nibeeta Kaagu. Kaagu akaba aine emyaka nk’ikumi nawe, ari
muraingwa kukira ekibiina kya kabiri kyona. Akaba naayera mu, w’amaisho
g’ebitongaanwa.

Bimanywaruhanga ou baakubize Biima akaba ari mutabani wa Mwesigye owaabaire
aine eduuka ya cakara. Reero we ishe wa Kaagu, Omw. Muhangi akaba ari
omuhingi mukuru omuri Kiyagaara. Kaagu akaba anyangaraza enanansi za ishe.
Ku zaabaire zikitandika kuturubwita, ngugwo yaazikonywire. Obutunda
n’endiijo misiri ya bariranwa akaba atagireebamu. Reero uwe Biima eduuka ya
ishe kakye agikumbagaze, manya omu kwiba ebintu akaba ari rushomba-byoma
nk’embeba yimpurira. Manya ebitabo, keeki, za switi, bisikwiti n’ebindi
akaba abiiba. Weeza akaba ari kaburabuza nk’omwana aiba nyina. Akaba ari
nyakwehena nk’owaaraire eriisho rye.

Nyaboojo ku baabaire nibatambatambura nk’okwabo baashanga Kositensi akwitse
naagehonoora, niimanyisa amaziga

Obwo abandi barikurya n’okuzaana, Kositensi, owaabaire akuziibwe mukaishe
akaba akwitse nibiragara manya obwo akwitse naatakira Biikira Mariya
Omuzaire Omurungi ngu amuyambe Omwegyesa atamuteera ezi Mbaguta yaateire
muha.

Biima na Kaagu ku baashangire naarira nikwo kutandika kumuteerera enaku
barikweshongora bati;

 Kiishamutuutu

 Waaterw’oha

 Ni muka-taata

 Yaakutura ki?

 Yantura okubeiha

 Beiha tureebe

 Tiimanya kubeiha

 Yaataaha omu nju

 Yaija n’empango,

 Yanda kunkonda,

 Naanye naamukonda;

 Twena twashaasha.

 Tuutu-tuutu

 3

Ku baagarukire omu kibiina, we Kositensi yaaza omu biteekateeko. Yaareeba
emirimo ei mukaishe ari kumukozesa akahika ahakukyerererwa. Yaagaruka
yaareeba eshaaha zi ari kumwimukizamu ngu aze kukora obwo abaana abeeye
Twine na Tukahiirwa bariyo babyami.

Amaisho g’omutima gakongyera gaamutwara gaamworeka emizingoonya ei mikaishe
arikumusibura. Ku yaabaire naakigiteekateekaho yaaguruka ahabw’okwekanga.
Ekyo mpaho Omwegyesa tarakireebire. Baitu abaamureebire naaguruka nibo
baine ebigambo.

Ku haahweireho omwanya, yaagaruka omu nyanja y’ebyo biteekateeko. Bambe
nyakaishiki kakaba kataine ryato ry’okwambuka egyo nyanja eyaabaire eijwire
ebingonzi by’okubonaabonesibwa mukaisheko. Manya ngu muka-sho taba nyoko.

Akagumizamu yaijuka nyamwaga. Amaisho yaagahisya aha ku mukaishe Nyanjura
oku arikumwima ebyokurya nangwa obumwe akamuha bikye obwo manya ngu aba
amugiriire embabazi. Aho akaijuka ekitongyerero eki yatongyerereire aha
mutima gwe ati;

 Nsheenya,

 Ntah’amaizi,

 Ns’oburo,

 Ngoya;

 Beitu kwonka

 Muka-tata

 Ampa’akagufa

 Nkanena

 Nti: po,po,po,po

Ku yaabaire naajumbuka ati omu kirooto kye ky’eihangwe, omushomesa nikwo
kumubuuza eki arikwenda kuba omu biro bya nyentsya.

Akaba yaahuriire ekyeshongoro ky’oryakora ki iwe. Kikaba kikira
kweshongorwa Twine na Tukahiirwa abaabaire nibashomera omu ishomero rirungi
munonga erya Kashozi puriimare. Bakaba nibabaheera emitwaro makumi abiri
buri ncuro, niyo taamu. Ishe owaabaire naakorera Mbarara akaba azoohereza
hamwe n’ezindi z’okukozesa aha ka. We Kositensi bakaba nibamuheera emitwaro
ebiri yonka. Beitu ezo mukaishe okuzishashura gakaba gaba gari amaino ga
ruguru.

Kositensi ku baabaire bamubingira fiizi, ateekateeka bingi. Akaba
ateekateeka ahari nyina owaafiire emyaka ebiri enyimaho. Akaba ateekateeka
oku nyina yaabaire amureebeerera gye atari kumugingiiza. Akiteekateeka
rukudo ya nyina ashoberwa atandika kurira.

Mbwenu Ku baamubuurize eki arikwenda kuba, yaatandika kweshongora ati;

 Ndyaba dookita, ndyaba dokita

 ndyaba dokita kundiheza emishomo

Ku yaagambire dokita, boona baasheka, baarya ebinyaatsi. Omuky. Muramuzi
nikwo kubabuuza ekyareeta baasheka bakakwenuuza.

Bati, “Omukazi takaaba dokita.”

Ati, “Naamuba.”

Ngu,”Ngaaha ogwo naaba nansi.”

Ati, “Omushaija naabasa kuba dokita kandi Omushaija abe nansi.”

Otamugaya ati “Ekyo Masita nikiija kita?”

Onu amugarukamu ati, “Ku orikuheza Siniya ya Kana nooshoma obunansi, oba
ori omwishiki nainga omwojo. Reero ku orikuheza Siniya ya Mukaaga waaza aha
Yunivasite nka Makerere, nooshoma obushaho nooba dokita”

Otamugaya ati, “Kwonka orikutunga sente nyingi n’oha?”

Mukuru amugarukamu ati, “Obwire obwingi ni Dokita”

Kositensi n’obu araabe yaabaire naabonabonesibwa, akaba aine ekiteekateeko
ky’okushoma akaba omushaho. Bakamugira ngu nyina akafa ahabw’okubura
omushaho w’okumushemeza omutima. Ekyo kikamushaasha kyareeta akashaasho
kahango omu mutima gwe nikwo kucwamu ngu abe omushaho w’okushemeza ku
araabe yaakuzire.

Obumwe akaba ayefuuza ati, “ Kuri naabaire ndi omushaho,maawe takufiire
nkabonaabonesibwa eki kyata ky’omukazi.”

 4

Ku zaahikire mushanju z’eihangwe baayeshongora eky’okusiibura omwegyesa
waabo bagumize ngu;

Shaaha mushanju zaahika,

Shaaha mushanju zaahika ez’okutaaha.

Omwegyesa osiibe gye

Omwegyesa osiibe gye twataaha.

Ku baabaire nibataaha,Kaagu na Biima baatandika kuteganisa Kositensi obwo
bamugumize ngu

“Hari ngu twahurira ngu nooyenda kuba dokita?”

Onu ati, “Eego!”

Kaagu ati, “Mbwenu esente z’okukutwara Makerere kushoma obushaho sho
aziine?”

Biima nawe akishongyera ati, “Reero iwe ou ab’owaanyu barikweyaguza
orugusyo. Nangwa shi ni Beekunda ou ishe aine epiki?”

Nyaboojo bakaba batakira kureeba Kashaija. Bakaba batari kwetegyereza Twine
na Tukahiirwa. Nahabwekyo bakaba nibamanya ngu Kositensi taine ishe ngu
kandi n’obu yaakuba ariho, hoona n’omworo. Bakaba bareeba Kositensi
nibamubingira fiizi bwakyeire bwizire.

 5

Eizooba eryakutatsireho rukaba ruri Orwakana. Aha eizooba eri, kikaba kiri
ekikomera kya Rutookye. Kositensi akaba ari ow’okubugana Omuky. Muramuzi
omu ofiisi kushoboorora enshonga z’okukyerererwa kwe. Akaba aija abandi
boona baatahire omu kibiina, reero abashomesa bateera ogwo. Omuky. Muramuzi
ku yaareebire omwishiki ogu atarikureka akaze ke, yaayenda ngu atware
obwire ayetegyereze oburemeezi bwe reero abone kubufuutira ekibiriizi.

Eizooba eryo Omuky. Muramuzi ku yaahikire ati omu kibiina yaabuuza abandi
ati, “Kositensi ari nkahi?”

Banu ngu, “takaizire.”

Biima owaabaire naatuura haihi n’owa ba Kositensi yaagambira Omuky.
Muramuzi ati, “Obu naaba niinyija, naamubugana abureire omu muba
gw’ebikaijo by’engooha ayorekyereire ogwa Rutookye naanye nteekateeka nti
yaaba naaza omu kikomera”

Omuky. Muramuzi ati, “Kare, eriizooba niinyenda buri omwe angambire ou
arikwenda ngu abe nkawe nainga shi ou arikureeberaho”

Buri omwe ku yaamazire kumugambire yaabagira ngu bahandiike omu bitabo
byabo.

Ku baabaire nibeeteguurira eishomo erindi obwo ziri shaaha nk’ina, akashana
kaija nikatagata, baayecura Kositensi naatuuheera nk’origisiibwe ekicuncu.
Akaba yaatuutukire munonga oti baamwozya omu ga Ncwera nainga Rutundu.

Akasibira aha muryango gw’ekibiina, akacuucu kaimuka. Omwishiki owaabaire
ashutami aho omu maisho, akeekanga oti yaatiina enkuba.

Kositensi nikwo kuteera kodi agumize ati, “Ninshaba ngu ntaahemu nyabo!”

Onu ati, “Taahamu!”

Ku yataahiremu abeegi boona baayatika baateera akasheko nk’aka’abagyesi.

Kositensi akaba ashangiirwe akacuucu kandi emyenda ye egubire, enziro ziri
akamata.

Omwegyesa akakwata ebitabo bye yaagambira Kositensi ngu amukuratire. Ku
baataahire omu ofiisi, abeegyesa ngu, “Bishi ogu nawe naashomera aha? Ngu
oburofa kayaarenzya!” Manya bamunyankura kumuteera. Ku baabaire nibaihayo
eminyaafu kumunyafura, Omuky.Muramuzi ati,”Mumurekye!”

Nabo bamureka bagumize ngu, “Kwonka omukoreho nk’omushaho.”

Omuky. Muramuzi akabanza yaakora omu nshaho ye yaihamu eminekye ebiri ya
bogoya, ogumwe yaagukwatsa Kositensi reero nawe yaasigaza ogundi.

Ku baamazire kurya egyo minekye, Omuky Muramuzi yaabuza omugyenyi we ati,
“Iwe nooyenda kuba ki?”

Kositensi ati, “Nk’oku naabaire naagambire omu kibiina, nyowe niinyenda ngu
mbe dokita”

N’onu yaamugira ati, “Ekyo ni kirungi kwonka ba dokita tibari kukyerererwa
nkaiwe. Nibakwata obwire kandi nibaba bari abeecumi.”

Ku yaagambire ebyo yaareeba Kositensi yaatandika kureeba ahansi. Nikwo
kumugira ati, “Kositensi niinyenda ngu ongambire amazima. Ekirikureeta
nookyerererwa ni ki?

Kositensi nawe atandika, “Ekizibu ni muka-tata. Niwe arikunkyeza kare,
nkanaabisa Tukahiirwa na Twine nkabashendekyereza, nkabatooza ogwa
Kakurira, ntyo omu iteme rya Kanyamihoro eriijwire omurombe. Amaizi niinye,
okwozya ebintu nakwo niinye, obwo muka-tata abyami.”

Ebigambo ebi akabimariira naarira nikwo Omuky. Muramuzi kwiha akatambaara
omu nshaho ye akamuragaza amaziga. Ku yaaherize yaamugambira kugaruka omu
kibiina.

 6

Omu mwebazyo Omuky. Muramuzi akeetuura owa muka-ishe wa Kositensi,
yaashanga nyamukazi agumize ati, “Oijukye ngu oine okwijuja egirikani
ishatu. Waashanga amacwante aga gaayomire, ogwetimbire.”

Omuky.Muramuzi akamuramusya nk’otaahurira ebi yaaba naagambira Kositensi.
Ku yaaherize yaamushaba kubagaaniiramu hamwe.

Omuky.Muramuzi ati, “Muhara waawe hati noomureeba ota?”

Onu ati, “Yaahamira aho naija kushoma. Akiinemu obwegande”

Omwegyesa ati, “Noomanyisa tihaine ki arikukora aha?”

Na nyamukazi amugarukamu ati, “Nooreeba ekizibu ndi mukaishe. Ku ndikugamba
ngu n’eihari. Kwonka amazima gari ngu Kositensi n’omunafu munonga munonga
kandi munonga emirundi nka rukumi. Omwana ou orikutuma aha iziba akamarayo
omwaka. Naashotooka nk’ekinyantinda, nooshusha oti omu bigyere ainemu
amahwa ga rutazya!

Reero ebyo bikiri aho, naahondeeza, mbwenu we ni mwene-Ruhondeeza ou
mpurira. Banyaanya abari kwegyera Kashozi nibabureebera omu rwigi basiga
arikuhondeeza obwo emigono eri ahaiguru; kandi obwo ni bato ahariwe. Nkaza
na kumuta Kashozi, kwonka ahabw’okuhondeeza naareeba ngu naija kushiisha
sente z’eriigyenda nazo ezaabuzire.

Reero ogu owoorikureeba aha n’omurofa. Enziro nooshanga aine akamata.
Amaizi naagatiina, nooshusha oti gakaita ab’owaabo. Nkabanza kumugorogoza
yaayanga naanye naamurugaho. Omwishiki w’emyaka mwenda aba hati ashemereire
kuba atari kwenaabisa? Hoona ndanaabisa aba munaana na mukaaga ngaiteho
n’owa mwenda?”

Ku yaabaire naamarayo ati nawe nyakaishiki aija. Nyamukazi amugira ati,
“Nangwa hati waarahukayo. Webare! Ija oramusye misitureesi waanyu.
Nyakaishiki kakaija mpora omutima kagutangasi, kari kubwerabwera, kaatsimba
amaju omu maisho ga mukuru waabo kati, “Waasiiba ota Mukuru?”

Mukuru nawe akeetaba ati, “Naasiiba gye shana iwe?”

Kati, “Naasiiba gye!”

Omwegyesa agaruka akabuuza ati, “Ebi bangambira nikwo nainga?”

Ku kaabaire katakakigarukiremu, mukaisheko akateera ekisyori agumizamu
agambira omwegyesa ati, “Ogizire ngu mbwenu akabiikiriza? Ou orikureeba aha
ti yaaayehakana, naacwa enkoko orwara?”

Mukuru ku yaareebire byamushobera ati, “Weeza Kositensi nyegambirira!”

Eki kikatuma nyamukazi kwimukaho akagyenda. Reero na ka Kositensi nikwo
kugambira mukuru waabo kati, “Obu waareeba yaagyenda, nyekiro naija
kunteera ngu naamutabaariza”

Aho nyamwegyesa tihaine ki yaayongyeireho. Akakwata nyakeegi omukono
yaayeta nyamwirukazi ati, “Hoona tinaagarukayo owaitu.” Nyamwegyesa akaba
naatuura omu nju z’abeegyesa ahari Kiyagaara purimare.

Nyamukazi ati, “Beitu ku oraara kabwira.”

Na nyamwegyesa ati, “Ngaaha niinyija kuraara obundi.”

Aheeru bukaba nibutandika kwira kandi hamwe n’okwaba. Ebicu bikaba biija
nibikiza eizooba amaani harikuburayo ehuuzi eiguru rikaata amaizi ngu
n’enjura. Nyanjura akashendekyereza nyamukazi reero ku yaamuhikize omu
maduuka ga Kyabitara onu yaakwata pikipiki ngu enjura etamushekyera.
Nyakuvuga ejo piki agiteera omugyere ahaihi ni Kiyagaara. Ku yaabaire
naahika ah’eishomero ati, enjura eyaaba neehiika nk’ei babingire omwiguru,
yaatandika kusheesheka, waashusha oti eiguru baarifumura.

 7

Nyanjura ku yaahikire omuka yaashanga Twine na Tukahiirwa baizire. Bakaba
bariyo nibazaana bakwitse ebitongyerero. Kositensi akaza kubajuura
yunifoomu baayanga, yaamanya ngu yaagumizamu akabakwataho, nyinabo yaija
nigumwakiira. Ogwa nyakanga kandi ogizire ngu ogundi niimanyisa guuha?.

Twine niwe yaatandikire ati;

 Koomire okamushangahi?

 Koomire omu Kabira”

 Yaarahira “Tindirya nkoko.”

 Yaaguruka yaagicwa omutwe;

 Ati baana “Enkoko enura”

 Na munonga ekipapa kyayo.

Kositensi ku yaakihuriire yaagira ati, “weeza ba Koomire ni baingi.”
Ekyareetsire nyamwana muto naateekateeka atyo ni mukaishe owaabaire
naayeyeta murungi haaba hariho abagyenyi na munonga abaijire kumujuna
omwaga gwa mukaishe.

Akaijuka eizooba rimwe obu yaareetsire Omubuurizi Felekisi kugamba na
mukaishe. Mukaishe kuyaamazire kurenzya wa mubuurizi ak’eirembo, yaacwa
emizingoonya yaamutsibanyagura ati, “Ku ori bigamba ogundi ngu osigye
eiziina ryangye enziro ogwetimbire ogw’enyamurume!”…

Na Twine ati, “Ku ndaakure niinyija kuba Koomire ngume ndye enkoko”

Tukahiirwa nawe amugira ati “Baakukwata nibakuteera nk’orwoma oku rwataeire
enyindo y’omujungu.

Basheka obwo Kositensi ariyo naatasya omu nju ebintu ebyabaire byanikire
ngu enjura etabishekyera bakamuhinga omugusha aha kibunu.

Nyabwana bwo butandika ekyeshongoro ky’orwoma.

 Naabugana orwoma

 Nirwegyendesa,

 Omujungu yaaruteera embundu

 Atarumanyire

 Obuganga bwamuteera enyindo

 Ati “Ndekura.”

Enjura ekatandika kweshuka nk’ei baafukunkura omu mucebe. Nyanjura yaija
naashabagarika. Yaataaha omu nju. Akashanga Kositensi ari omu kiyungu.
Nikwo kumukwata akatandika kumushuna amatu n’okumunyafura. Ku yaamunyafwire
nawe Kositensi ati Kabunu mpa amaguru nikwo kutomera Twine ou omukono gwe
gwateire ekiibo ky’esaano yoona ekahwera omu mwariro atyo akaboorooga byona
bikaba nk’ebya Rusaanuura rwa Kiguruka;

 Rusaanuura rwa kiguruka

 Aguruka ateera enyungu,

 Enyungu eteera omukazi, omukazi amuteera orwiko,

 Orwiko ruteera esaano,

 Esaano ejwara omuriro’

 Omuriro gwotsya enju,

 Gugaruka gujwara ebintu,

 Bashahura baiha omu nju

 Ku birema beeta abantu,

 Enduuru bagikoronga: Araararaararaara!

Kositensi akakwata ekikumi omuri egyo njura, yaagyenda. Ku yaabaire yaahika
Kyabitara obwo naagyema ogwa Kiyagaara, yaareeba Otamugaya owaabaire
nairuka aha mbuzi omu njura eyaabaire yaatwara magru-makye. Obwo manya ziba
nka shaaha ibiri. Kositensi ku yaareebire Otamugaya yairukanga yaamuhikaho
obwo boona bari kutengyeza nk’ebinyonyi byamara kuteerwa enjura. Otamugaya
akabanza yaatwara embuzi eyaabaire ecwire omunaga, atyo yaashanga Kositensi
owaabaire ayehigikire aha nshonda y’enju.

Otamugya akaguzamu, niimanyisa omuhanda, yaatondagira na Kositensi mpaka
Kiyagaara. Kositensi akatekyerereza Omuky. Muramuzi ekyabaho. Nikwo
kubatindira bakabyama mpaka eizooba eryakuratsireho.

Ku bwasheeshire, Otamugaya yaagaruka Kyabitara kujwara yuunifoomu atyo
akagaruka ah’eishomero. We Kositensi akatandika kutuura ow’Omuky. Muramuzi
mpaka obu yaamazire ekya mushanju.

 8

Purimare ekahwa reero boona abeegi baahika okwihaho Kaagu na Biima.

Kositensi akahika n’obubonero 6.

Orungyereza ……………………2

S.ST …………………………….2

Sayansa ………………………...1

Okubara ………………………..1.

Otamugaya nawe akahika n’obuti 3 hamwe na 2 omuri Sayansa.Nizo
 Orungyereza ……………………1

S.ST ……………………………1

Okubara ……………………….1

Sayansa………………………. 2

 Abaatsigaire abandi bakahikira omu idaara ry’okubanza, erya kabiri hamwe
n’erya kashatu reero Kaagu na Biima baaguzingiirira baagwa baagwisa enkomo
ahansi.Nk’oku Otamugaya yaabaire ari owa kashatu omu Disiturikiti eya
Busheenyi akaba naaza kushomera busha. Akaba naaza omu Ishomero erya Ntare
ahu yaabaire atiire coisi y’okubanza.

Kugira ngu akaba akozire gye, Kositensi akatwarwa aba Bweranyangi
kumushomesa obwo arikuha ekicweka kya fiizi. Omuky. Muramuzi akaba agiire
Mbarara ashoboororeire ishe ebya Kositensi. Nangwa akaba amazire ekihuumuro
ky’ekya mushanju Mbarara owa ishe. Manya akaba yaatandika kunyeeta yaaba
omushebashebe ari haihi kurugamu entunguuta y’omwishiki. Nyamiceka ngu
n’emishatuka, Nyakamata ngu n’enziro, Nyamushokye gw’abaana ba muha. Byona
ebyo akaba atakibiine. Abaamureebire bakaba batamanya ngu niwe.

Kandi nyabaana, Twine na Tukahiirwa? Twine akaba atungire obubonero 21.
Akaba amazire kushaba omwanya Nyabubaare omu Siniya. Tukahiirwa akaba akiri
omu kya mukaaga.

Abandi ku baahuumurukire, Kaagu na Biima baasigara omu ka ahakuba bakaba
banyureire omukira, bagwire bahikizeho n’enkomo. Buri omwe akaba aine
enkoni ina za biishoopu. Bombi bakaba baine emyaka nk ‘ikumi n’etaano.
Bakatandika kutega eshonzi. Ngu ku baabaire bakizayo omu mwanya gw’okukwata
eshonzi, bakwata ebiryamba, ebikyere, enjoka nainga obumwe engaara zenda
kubashekyera.

Beekunda we akaihayo obubonero bwe 31 atyo yaaza omu by’okubeija.
Akatandikira aha kibiiziro kya Niimwesiga ou baingi baabaire nibamanya nka
Randa ahabw’okuba omukugu omu kuranda ebiti.

 OKUHUUMURUKA KUZA OMU SINIYA

 1

Aha izooba ry’okuhuumuruka, Kositensi na Otamugaya bakagyenda hamwe mbabo
Ishaka omu tauni. Bakabanza baaraba omu kikomera kya Kizinda batyo baagura
eby’okukozesa aha ishomero. Kositensi akaba akwitse enkarara z’ebintu reero
we Otamugaya ahagatiire sente n’ekishaho ky’okukwatsamu ebintu bibaagura.
Okaba nooshusha oti nibazaarwa kumwe.

Ku baamazire kugura nyabintu aha shaaha ina. Manya ebingi bakaba baraire
babiguzire. Mpaho Kendagaano na Kashaija baabekiina baabagambira amahame
oti bari omu majuta. Baabashaba ku bagumizamu n’omukago gwabo kwonka
kubataza omu by’okuteerana.

Kashaija niwe yaatandikire ago mahame. “Waaba nooyenda kuba omushaho
w’okushemeza emitima, ebintu by’okwegaita obirekye mpaka oshweirwe.
Bweranyangi ei orikuza, baakukwata ngu otwire nibakubinga.”

Nawe Kendagaano akakishongyera agumize ati, “Noomanya ku niiwe nyesigire
mwanangye. Otakaaza okwo okaza omu maarwa hamwe n’abakazi ba Mbarara
okeebwa ahu waarugire. Waaba nooyenda kuba Omunyabiragiro n’okuba
omushuubuzi w’amaani nk’oku ndikuhurira noogamba oine kwehara ebintu
bibiri. Nibyo ebi; ba maraaya hamwe n’otwishiki hamwe n’amaarwa. Ekikuru
munonga oyesigye Ruhanga.” Manya owa biso akakicooboora ati;

Ruhanga naakira byona
 Ebiri
omu nsi n’omu iguru.

Ku oraabe otamanya Ruhanga,

Ebi omanya bifa busha.

Obwengye obutamanya Ruhanga,
 Nink’obwato burimu
omuhengyere.

Ruhanga niwe agira obwengye;

N’obu orihikahi, oryamanya bikye.

N’obu orimanya eby’ahaiguru,
 Torihezayo ebya
Ruhanga.

Ruhanga niwe agira ekitiinisa;

Ekyawe n’eitondo omu nyanja

Ruhanga kandi n’omuzaire.

Ou otarenga sho nari nyoko.

Ruhanga ku orimunaga enyima,
 Oryashanga otaine
butooro.

Omushabe Nyamuhanga,

N’omuzaire, tarikwima.

Oyekwatse Nyamuhanga,
 Omugire oti
‘Ntarikwakwa!’

Omuhaise nk’oku orikubaasa,
 Ebihembo omu iguru
n’ekiyooro.

Ku baarugire omuri ago mahame, Kashaija yaakora omunshaho ye yaakwata buri
omwe yaamuha emitwaro ebiri. Na Kendagaano yaakomoorora omweko gwe yaihamu
emitwaro ebiri buri omwe yaamuha gumwe. Mpaho baabatwara aha siteegi
baabatembesa takisi. Motoka ku yaabaire etakasimbwire ati, “Mwanangye ebi
naakugambira, abakazi n’amaarwa obyetantare” Ori nawe agarukisamu omutwe.
Manya garikaata na Baibuli neegagamba eti, ‘Amaarwa
n’omuteezi w’enaku’

Owa biso we akakihimba ati,

Amaarwa n’embibo mbi.,
 Owaagicooka
temucwekaho.

Amaarwa tigeemanyiizibwa,
 Owaarozaho gamutamu
omunaga

Amaarwa gagira orweto
 Nk’eigufa oku
ryeta emunyu.

Amaarwa gateeza omururu,
 Ogaigutsi ati,
‘Tinkanyweireho’

Amaarwa tigataana na nkoni,
 Ebitomi
n’ekimanyiiro

Amaarwa tigatamba na iriho,
 Omusinzi ati
‘Munkize ekyaka”

Omusinzi oyebirwe Ruhanga,

Ku arifa aryagotomera omuriro.

 2

Ku baahikire Bweranyangi, Kositensi yaarugamu. Na Otamugaya yaashohora
yaaza kukiririzaho munywani we aha bintu. Ku yaamazire yaamusiibura etyo
takisi yaamusigaho. Bombi bakatera orwari, reero abaabaire bagirimu, niyo
takisi, baagambira dereeva na kondakita ku beemerera.

Akaija nairukanga nk’akame, baamwigurira yaataahamu. Reero nyabagyenzi
baamutandika baamukora ekikoro nk’eki omukazi yaakozire mukaiba.

Omushaija w’emyaka yaahamya owaabaire agitembeiremu Kigoma akatandika
nk’owaakyo ati’ “Mbwenu abaana ba hati. Hati ogu yaatandikire kurigira kari
kaishiki. Abaana ba hati nibatandika ebintu by’okwegaita okw’omubonano
bakiri entorobo, encuukye!”

Manya agamuzoorera nk’ag’abarinda wakame obwo amwongyera orwongoto
rw’ebigambo, “Mbwenu iwe waamanyire ki akaana kato nk’iwe? Bakagicwa ngu
etakareebaga erigatsa empango. Ku oraiheyo rwata rwa siriimu, nibwo oraije
kwetegyereza.”

Abantu boona omu takisi bakaba bari ce! Bakaba baruhire ahabwa takisi
kugyenda neeyemayemeerera. Abandi bakaba batarikureeba enshonga ei Muzeeyi
ogu yaabaire naafa n’omutabani ahakuba kikaba kitari kisya kureeba omwojo
n’omwishiki barikurigirana kandi manya okurigirana okubi okurimu okurya
emikooto hamwe n’ebitumbwe. Kikaba kitari kutangaaza kukwata abaana bato
kukira n’abo butunu bari kukora yaamirimo, waagimanya. Abandi bakaba
babakwata n’abantu bakuru, baanyine-amaka.Baingi bakaba batari kwetegyereza
ekyareetera muzeeyi ogu kusheetereza.

Otamugaya akateeraho kwegambaho manya bagira ngu ‘otarihunga otarekiire”.
Nikwo kutandika ati, “Omwishiki ku naaba ntiine ebindi kumushaba nk’oku
muri kuteekateeka. Omwishiki mazire nawe Kiyagaara, yaaba naaza Bweranyangi
naanye obwo nindurambiraho orwa Ntare.”

Ku yaagambire Ntare omwojo omwe owaabaire ari omu takisi ati, “Nooza
Ntare?”

Abandi ngu, “Ka mwize mureebe oku baabonana”

Nyamwojo akaba naaruga omu ishomero erya Kyamamari eya Kyamuhunga kandi
eiziina rye akaba ari, Yowaabu Tumukunde. Yowaabu akaba atungire obubonero
mukaaga kandi aine ekyetengo ky’okuba Omunyabiragiro nka Otamugaya.

Otamugaya na Yowaabu Ku baamanyiine, muzeeyi n’abandi bagyenzi
baamurugaho. Ku baahikire omu rurembo Mbarara, ebintu baabisiga omu nju ya
Kashaija batyo baaza kugira ebi baagura. Otamugaya akagabwa yaizire Mbarara
omu kihuumuro kutaayaayira Kositensi. Kashaija akabarambuza emyaanya
emingi. Nahabwekyo Mbarara akaba naagyetegyereza.

 EIBIIZIRO

Ngu omurimo mubi n’okukyekyera hamwe n’okuroga. Beekunda ku yaareebire ngu
eby’okwega yaasheerwa omutwe gwe, yaacwamu kuza aha kubiiza. Ku yaagiire
aha kibiiziro, byabanza byayanga eranda yaamukiza amaani ahabw’okugira ngu
akaba atamanyiire mirimo egumire. Owaabo bakaba baine omukozi. We akaba
ashutama aho aba boosi arinda ngu bisye, bamureetere arye nigwo gwonka.

Omu kasheeshe ishe akaba amutwara ahari pikipiki ye nangwa n’obumwe batwara
Otamugya baamubugana omu muhanda. Beitu eki we akaba atakyendera kimwe
n’obu nyamwojo yaabaire ari munywani we. Epiki ku yaabaire ebura nyamwojo
okuza aha’eishomero akureka obwo agumize ati, “Tata ku atarashomire ka
n’omugaiga.” Ngu atamanyire ku ashumbire ati ndi omu bya maarimi. Bishi bwo
obugaiga bukaba buri nkahi kan’ow’eriisho rimwe ayebembeire empumi. Kare
reka bugyende bube kwe, esente ezo ka zaabaire zitarikumanywa oburugo
bwazo.

 Nyamwojo akaba atari kumanya n’oku bari kukwata efuka. Ku yaabaire aza
n’abandi aha musiri aba ow’okugaaniira n’obwana bugyenzi bwe obwarabaho
reero nyanfuka agitambika ahi baatandikira orugyezi. Reero akaba naatiina
embeho na munonga ey’omukasheeshe.Kandi ku haabaire hakyeraho
enjura,ekitanda, eki abandi beeta ekitabo, akaba akikwata amaguru.Manya
omushaija akakihimba naahabura abantu boona kukora ati, agumize ati:

 Obe omukozi w’emirimo:

 Otariba omugara, ensi ekakushobera.

 Ogire oyekwatiremu:
 Otaryesiga
 abandi kukugirira.

 N’obu origira ab’okukukorera,
 Hoona
 oyeteeremu akakumu.

 Ku barikuha omwinukirira,
 Oinuze,gutarifeera busha.

 Otariba nyamukoma-ikara,
 Okakirwa
 nyamukangayo.

 Otarigijuumika omu rugyezi yonka:
 Eyaawe ekaba
 kyehingisa.

 Ku orihinga aha muhanda,
 Otariba
 Rutangarira-bagyenzi.

 Otaritiina embeho y’akasheeshe:
 Egyo
 niyo ehimbya abakozi.

 Otarihunga orutoonyerera:

 Ago n’amajuta g’abahingi.

Kwonka owaabaire naamwegyesa omwami Niimwesiga, mwete Randa, akaba ari
omushaija waahamya kandi atari kweganda. Akaba aine emboozi zitari kuhwayo.
Akaba akomire omu kibiina kya mukaaga nawe eby’okwega byangire.

Eibiiziro eri rikaba riri haihi n’ekyaro kya Nkuuna. Karama ahu ryabaire
riri hakaba hari gati na gati ya Kiyagaara hamwe na Nkuuna. Randa akaba
aruga Kiyagaara buri izooba aija kukorera Karama ngigi.

Akaba ari omwesigwa nk’eiziina rye. Tihaine muntu ou yaabaire
araryangataniise ekintu kye. Akaba amarwa ake. Nahabwekyo Beekunda ku
yaamazire ekya mushanju, Rweiguuga niwe ishe, yaamureeta owa Randa ngu
amwegyese okubiiza.

Ngu ku oza Nkore otwaza nk’Abanyankore. Abandi ngu ku oza omu barya-
nshohera, n’iwe ozirya. Baitu ziriibwa zirikaata. Owaabiso ati,
“Okuzikweyareire, nikwo n’iwe ozeeshweka.”

Ku haagiire kuhwaho ameezi abiri, Beekunda akaba yaatandikire kukwata
eranda oti akazaarwa naagimanya. Okaba omushanga ekyeshongoro hamwe
n’ekicuruzo biri ahaiguru. Akaba akira kukunda ekyeshongora kya kabwondera
emanzi y’embeba. Haza nyakyeshongoro kikaba kireeta nyamwingi w’omuntu,
aboojo n’abaishiki, entunguuta hamwe n’emango, abaizire kugura hamwe
n’embura-mukoro.

Omuri ezo ntunguuta hakaba harimu Keezia. Ogu akaba akomire omu kya
mukaaga. Ogu nawe akaba ateeranira aha ibiiziro reero embozi agikwata mpaka
omu shaaha z’ekirenga-bazaana oshusha oti yaaba ahingire. Tokaamanya
okaashanga yaabaire aba ahingire embibo z’orugambo kandi baarushoma-agabira
tobahurira. Embibo ya Keezia ekaguma neekura mpora ngigo yaaba entorobo.
Omu meezi nka abiri, Kezia akaba yaahindukire ekindi kintu. Ebyo reka tube
tubireekiire aho. Otafayo ahabw’okuba Beekunda aikiriize kukutebeza ebye na
wa mwishiki, niimanyisa Keezia.

 AKASHAASHO

Bakagicwa ngu ensi egumire nk’eky’empazi. Otambuuza oti nk’ekiki.
Waakimanya. Waaba otaakimanya ez’Omujuni zikumare, niimanyisa
embabazi.Nangwa zaaba nizikumara,haine abandi abari kuzetenga kukukiza.

Nyanjura we naazetengyera kimwe ahakuba akashaasho aku yaagizire bwanyima
ya Kositensi okwegaranjura Bweranyangi kushoma Siniya kakaba nikacumita
nk’erya rutaazya. Nyamukazi kikamushaasha, kyamutuntuza yaahika n’okuhwa
aha magufa.

Akaba ayebuuza ati, “Omwana wangye naaremwa ata kuza omu ishomero rirungi.
Reero hakazayo rwaKositensi nirukakyengyere!”

Manya ngu Kahendekye terikwita Mbogo.

 Baitu bo abangana banganira ki?

 Baitu ko akashaasho ni akaki?

 Oyanga ondi amutura ki,
 Twena ka
 tuba abaana ba Nyamuhanga?

 Oyanga ondi ateekyereza ki,
 Twena ka tuba
 obusiisibirizi bwa Nyamuhanga.

 Oyanga ondi ayesiga ki,

 Rufu k’eriyo,ekikara kya Nyamuhanga?

 Oyanga ondi we atuura hi,
 Twena ka
 tuba aha butaka bwa Nyamuhanga?

 Oyanga ondi we aihamu ki,
 Ka
 karitushoroma twena, akaibo ka Nyamuhanga?

 Oyanga ondi we aijuka ki,

 K’aribwerabwera omu maisho ga Nyamuhanga?

Mpaho yaaza omu biteekateeko yaaronda eki araakore ki ti ndahi. Manya yaaza
omu kitongyerero n’ishenkazi-mutima we;

Nyanjura: Mwite ?

Ishenkazi-mutima: Ngaaha, Otariita

Nyanjura: Muteme?

Ishenkazi-mutima: Okwo shi nakwo kan’okwita

Nyanjura: Muroge?

Ishenkazi-mutima: Hoona shi kabagira ngu omurimo mubi n’okuroga.

Nyanjura: Ngure omuntu amukore kubi?

Ishenkazi-mutima: Baitu ofa ki?

Nyanjura: Naija kukira abangye

Ishenkazi-mutima: Tokahuriraga ngu twingane eshangwa aha maarwa?

Nyanjura: Ahari oru neija kushangwa omu ri egi ka.

Mbwenu nyakashaasho ku kaamugiire omu mutwe, kaamureetera nyabiteekateeko.
Ekyarugiremu yaagyenda yaatebeekanisa ebyokurya birungi mbibyo aha mutwe
ngu naaza kutaayaayira omuhara Bweranyangi. Akatebeekanisa omubumba, enyama
hamwe n’obijuma birimu emiyembe, emicungwa n’ebindi.

Mpaho yaabiburiramu ngu naaza kutaayaayira omuhara. Ku yaatandikire naahika
ati aha muryango, amaisho gaahikira aha kipande. Nyakipande kikaba
kitarikwikiriza muntu weena kutaayaayira abeegi oihireho aha mazooba abiri
ag’okutayaayiriraho abaana. Nyakipande ekyabaire kiri omu nyuguta mpango
kikaba nikishomwa kiti;

| |
|TIHAINE MUNTU |
|ORIKWIKIRIZIBWA |
|KUTAAYAAYIRA ABEEGI |
|BUTARI AHA MAZOOBA |
|G’OKUTAYAAYIRAHO. |
|ORAAKWATWE NAIJA |
|KUTWARWA AHA |
|POORIISI |
| |
|BAKURU B’EISHOMERO |

Nyamukazi akareeba byamuja omu maraka nikwo kucwamu kureeba omukuumi ngu
amuheyo ekituga.

Akakyekyeba na nyantanda erimu obutwa bw’okwita nyamuhara. Nikwo kuramusya
omukumi obwo manya omutima agutangasi omu ngaro.

Ati, ‘Ssebo nyizire kureeba muhara wangye Kositensi.”

Onu ati, “Torikumanya kushoma nyabo?”

Ori ati, “Nangwa ekipande naakishoma kwonka naaba niinyenda ngu onyambe.”

Onu ati “Tinkahenda biragiro by’eishomero ngu n’okukuyamba.”

Ati, “Niinyija kukuhayo akantu.” Nyamukazi nikwo kukora omu nsaho obwo
arikumwaragura amaisho. Okwo kumwaragura kukareetera omukuumi
yaayerarikiirira nikwo kumubuuza ati, “Hoona buzima Kositensi ni muhara
waawe?”

Onu ati, “N’owangye buzima!” Ku yaamazire kukituuraho yaakora omu kashaho
ke yaihamu omushamata gw’emitwaro ebiri y’Eshiringi za Uganda obwo ziri
obwa rukumi rukumi. Bwona hamwe bukaba buri obwa rukumi makumi abiri

Nyamukuumi waitu bambi ku yaareebire nyamushamata ati, “Naateeba erimu
omwonyo.” Mpaho azaakiira aziteera enshaho.

Ati , “Ba ori aha nyije mukwetere aije akutuure ogu mushenga.”

Ku yaahikire omu kibiina kweta Kositensi ashangamu omwegyesakazi Ketura.
Ketura akaba ari mukuru w’Omuky.Muramuzi. Akaba naayenda kwetegyereza kyona
ekyaba aha Kositensi. Omuky. Muramuzi akaba yaamugambiire byona ebiri
kukwata aha muringo ogu Nyanjura ari kubonaabonesamu Kositensi.

Ketura akagambira omukumi ku atwara nyamukazi omu ofiisi. We akaija mpora
na Kositensi reero yaamureka aheeru. Ku yaataahire omu ofiisi, yaaramusya
nyamugyenyi. Nikwo kutandika kumubuuza ati, “Nibakweta oha Nyabo?”

Onu ati, ‘Niinye Nyanjura kandi ndi nyina wa Kositensi”

Ori ati, “Niiwe kimuzaara weenyini?”

Onu ati, “Buzima niinye!”

Ati, “Shi mbwenu waaba oizire kumureebaho?”

Nyanjura ati, “Naaba nyijire kumushuuraho. Naaba mureeteeire n’ogu
mushenga!”

Ketura ati, “Webare kwonka titurikwikiriza bagyenyi aha bwire obu nk’oku
waakishoma aha kipande aha geeti. Kwonka obu waataahiremu nabyo, bimpeereze
mbibiikye hatagira n’owaabireeba reero ogambe nawe omu bwira nk’ori kuhinya
mukaiba!”

Obwo we Kositensi akaba ari aheeru ya ofiisi ahuriire. Ketura ku
yaamwetsire yaataahamu. Ketura nikwo kumubuuza ati, “Ogu omukazi
noomumanya?”

Kositensi ati, “Eego madaamu”

Ketura ati, “Noomumanya ota?”

Kositensi ati, “Ni muka-tata”

Nyamwegyesa ati, “Ni muka-sho? Mwana we oteehakana nyoko nk’abumba
nindeeba.”

Kositensi atandika kurira ahabw’okumugambira nyina. Aha mutima ati, “Ku
nkubaire mwine nkaamwehakaine?”

Ketura akamubuuza ati, “Noorizibwa ki?”

Aho akongyera yaarira waashusha oti baamushara. Akateekateeka oku yaabaire
amubonaabonesa. Yaagaruka yaateekateeka oku yaabaire amuteera oti naateera
ente. Yaijuka nyakitongyerero eki;

 Nsheenya,

 Ntah’amaizi,

 Ns’oburo,

 Ngoya;

 Beitu kwonka

 Muka-tata

 Ampa akagufa

 Nkanena

 Nti: po, po, po, po

Obu abayo arira manya omushaho abayo akyebera nyabyokurya. Okuza kushanga
ashangamu emibazi mingi erimu sipona n’endiijo ei atarashobooroire gye
nk’oku ori kumanya eby’abashaho boona.

Ku baabaire bari aho baayecura nansi naacuza agumize ati,

 Omuntu n’enki?

 Omukazi kandi we n’enki”

 Obwangane n’obwaki?

 Noofaki mukazi we?

Obu agamba ebi byona Nyanjura we abayo airuka naakwata ogwa geeti. Ku
yaareebire nansi yaayekyengyera, mpaho yaatandika kunyomboroka.Omukuumi
nawe akaba yaatuutukire orurimi, arikumagamaga ahabw’empiiha.

Omushaho akagumizamu yaayamuza ati;

 Mumukwate!

 N’omubisha! N’ekyata!

 N’omwitsi! Ni mubi munonga

 OKUHENDERA OMWAKA GWA KABIRI

Kositensi ku yaabaire naamara Siniya ya kabiri nawe Tukahiirwa akaba
naaamara ekibiina kya mushanju arikweteguurira siniya. Ebigyezo ku
biizire,yaashanga aine obubonero mushanju omuri buna.

Orungyereza………………………..1

Okubara…………………………….3

Sayansa…………………………….2

S.S.T……………………………….1

Nyina owaabaire ari omu kihome Nyamushekyera ahabw’okugyezaho kwita
Kositensi ku yaahuriire aga makuru yaashemererwa munonga aha mutima ati;

Kwonka Ruhanga oba murungi!

Naanye waarugaho waanyijuka

Omutima ogundi guti:

Ebishi okeita waaba ekyata

Waayehemura

Mbwenu ku waakufeera omu kihome eki

Tokaasiga ebyaganuka?

Ku yaarugire omuri egyo mitima yaatandika kweteisa omu mutima ati;

Ruhanga onsaasire

Nkacumura ahari iwe

 hamwe na Kositensi

Nkaba maririire kumwita

Kwonka waamukiza

Waamwiha omu maino ga rufu!

Ku yaabaire naamarayo, eshara egyo, baija kumweta ngu haine abaizire
kumureeba. Kuza kureeba ashanga ari Tukahiirwa. Ku yaamuhikire baatandika
kugaaniira. Ku baaherize obwo nyamuhara owaabaire naayeteguurira kuza
Bweranyangi omu Siniya yaamuheereza ebaruha kuruga owa kositensi. Nyabaruha
ekaba neegamba eti;

Omukundwa muka-tata,

Nooraara ota okwo? Ninshaasha kureeba ori Nyamushekyera aha bwangye.
Tiinyine ky’okukukorera ahakuba ngu amasya gaaba gaakugweire aha nda,
kigumire kugakwihaho. Tinkaacwamu ahabw’okuba omuramuzi emyaka eshatu ei
yaakucwereire naanye ekambeera mingi. Nkaba ntarikubaasa kukuyamba ahakuba
nkaba ntari mu kooti.

Ekikuru nyowe ninkushabira ngu orugyeyo gye. Nkaabaasibwaki nkwecura nka
hati! Ninkukunda munonga kandi ninkusaasira eki wankozire ahabw’okuba nyowe
ku naahikire Bweranyangi naajunwa naaba omurokore.

Ka mpereze aho ndikukwendeza embabazi za Nyamuhanga.

 Niinye Owaawe buzima

 Kositensi Birungi

Nyanjura ku yaashomire egi baruha yaayatika yaarira yaayeteera omu kifuba
ati:

Ndi omusiisi,

Ndi omusiisi Buzima!

Omuri ekyo kihuumuro, Otamugaya akataayaayira Kositensi Birungi. Ku
baabaire bariyo nibagaaniira, amaisho ga Otamugaya gaagwa ahari dayare ya
Kositensi reero yo emikono yaagibakura atiine na rusha kuruga owa nyinayo.
Manya bakaba baagiire omuri rukundo kwonka bakaba baikiriziine kutaza omu
by’okuteerana mpaka bamazire okushoma kwabo.

Otamugaya ku yaakubureire dayare, amaisho ge gaahikira aha kitongyerero
ky’okusiima Ruhanga eki;

Eshi Ruhanga onkunda!

Nikyo wankiriza rufu egi

Okaanyiha omu maino gaayo

Obwo yaayeshamwire kundya

Webare kunkiza muka-tata

 12.11. 1993

Nikwo Otamugaya kumubuuza ekyareeteire yaahandiika ekitongyerero ekyo. Nawe
Kositensi taba mubi atandika kutongyerera:

Mmanya mba ndi aho, Omukuumi ati , ‘ndo ndo ndo!”

Manya obwo naiguza omu kibiina kyaitu

Anshaba omwegyesa w’ediini

Omwegyesa ati, “N’oha ori kumwenda”

Onu ati, “nyina”

Ketura agyenda naanye.

Ahaihi n’omu ofiisi.

Manya ebyokurya babimwihaho

Omushaho ashangamu sipona

N’endiijo mibazi y’obutwa

Ahaihi ni Nyamushekyera

Emyaka bakamucwera eshatu.

N’omukumi bamworeka eirembo

Otamugaya ati, “Buzima! Hoona shi toomanyisa?”

Kositensi ati, “ Ntandikirehi, kwiha obwo nkaba ntaine bwikizo. Bakantaho
abakumi ahu naabaire ntoora baanyine. Okugihandiika nkagihandiikire kwonka
shi okugyohereza?”

Ebyo ku baabiherize Kositensi yaatebeza munywani we oku baataayaayiire
eirwariro rwa Yunivasite ya Mbarara. Ati, “Nkareebera okutangaara
ahabw’okuba byona bikambeera bisya. Ku twamazire kureeba, Omushahokazi
owaabaire naakora ahaby’okushemeza emitima, yaatandika kugamba naitwe.
Kyakahaire ebigambo bye akaba abicwire bugifu aha kapapura. Aza
omushanduukye ye akaihamu

|OKUHIKIIRIZA EKIROOTO KY’OKUBA |
|EKI ORIKWENDA |
|MANYA EKI ORIKWENDA |
|Nyowe nkaba niinyenda ngu mbe |
|omushaho w’emitima |
|GIRA OMUNTU W’OKUREEBERAHO |
|Nyowe nkaba ndeedera aha mushaho |
|Keeti owaabaire omukazi |
|w’okubanza kushemeza emitima |
|omuri Nkore. Nkaba mutaayaayira |
|nguma ninduga owaitu Masheruka |
|nyija Mbarara kugira |
|ebinaamubuuza. |
|KORA N’AMAANI |
|Nkatandika kushomesa amaani omu |
|mashomo ga Kemisiture, Bayologye,|
|Fizikisi, hamwe n’okubara |
|RINDA AMAGARA GAAWE |
|Eby’okuteerana mubirekye mpaka |
|mutungire amaka gaanyu. Obwojo |
|bwa boobabooda butababeihabeiha |
|n’obusente. Amagara nigakira |
|amagana! |
|TIINA RUHANGA |
|Manya ngu omu kutiina Ruhanga |
|nimwo Obwengye butandikira |

Otamugaya ku yaamazire kushoma nyakapapura ati, “Ebi kanibyenda kushushana
n’ebyaitu. Itwe Ntare yaitu hakaijamu Omunyabiragiro kandi ori omshuubuzi
w’amaani omuri Mbarara. Eiziina rye ni Mugisha Francis. Nawe akatuha
obupapura buriho ebiyaagambire.” Otamugaya nikwo kukora omu nshaho
y’enyima akihayo embiiko ye, niyo wareti, akaihamu akapapura akakakwatsa
Kositensi karimu ebigambo ebi;

| OKU WAAKUBAASA KUBA OW’AMAANI|
|TIINA RUHANGA |
|Ogu niwe aine byona |
|RINDA AMAGARA GAAWE |
|Abeitsi b’emibiri hamwe na |
|siriimu byona biriho |
|KORESA GYE OBWIRE |
|Na Baibuli neekigamba ngu |
|tutafiisa busha omwanya |
|GUMISIRIZA |
|N’obu yaakuba Rooma |
|terombekirwe mu kiro kimwe |
|N’OHA OU ORI KUREEBERAHO |
|Nyowe nkaba nyenda ngu mbe |
|nk’omunyabiragiro ruranganwa |
|omanywa nka Ruhindi. |
|TA OMU NKORA EKIROOTO KYAWE. |
|Okugira ekirooto hamwe n’ekyo |
|kirooto kuhikirira n’ebintu |
|bibiri. |

 EY’ENDAARO

Keezia akashangwa agweteiremu. Niimanyisa omuguha ogwa rutanga. Beitu ogu
gwo taragurabize mu maraka baitu akagurabya aha mumiro. Hakaba hahweireho
omwanya gw’ameezi nka ataano arikweyiriza haihi na Beekunda owaabaire
abiiriza aha ibiiziro rya Randa. Beekunda akaba ateera obubaare burungi nka
Kabwondera hamwe n’otundi turikusheneneka gye nk’amaizi g’omugyera gwa
Ncwera.

Ahabw’otwo tweshongoro, abaishiki baingi bakaba beekungaaniiraho na munonga
omu shaaha z’omwebazyo. Ku byagiire kuhika omu nzahi n’omundugahi, ebijuma
by’okwo kutaayaya owa Beekunda byayeyoreka. Manya ngu;

 Babikorera omu mwirima,

 byeyoreka omu mushana

Ondiijo akeeshongora ati;

 Eriisho rya Mukama nirikureeba,

 Hoona ahu ori nirikureeba

 Oshambane niri kureeba,

 Orye emikooto nirikureeba!

Reero ondi ati;

 N’obu oba nooza kwiba,

 Agaakuteireho.

 Ebibi byawe byona,

 Naabimanya gye

Manya na Baibuli neekigamba eti;

 Muheru gw’ekibi n’okufa

Ebi tiinye naabyeshongoire n’obu kwakuba okubihimba. Hariho ogu we
owaakigambire butunu obwo arikweshongora agumize ati;

 Ekibi tikisherekwa,

 Kikorerwa omu mwirima,

 Kwonka kimanywa.

 Kitandika mpora mpora

 n’obunuzi bwingi munonga

 Omuheru gw’ekibi eba Geehena

Manya obu Keezia yaabaire naarya ebitumbwe na Beekunda akaba naamanya ngu
tihaine waamureeba. Kwonka we bambe Kiisho-Kihango akaba naamureeba. Akaba
atarikumanya ngu haine ebizibu biraamurugiremu.

Ku yaamanyire ngu aine enda, kandi ku ishe owaabaire ari omushaija
w’obukare yaakimanyire, yaamanya ngu yaija naamushekyera naamuhingaho
omugusha n’oburo. Manya omwana akakyeshongora ati;

 Kaawiini, Kawiini!

 Ngu Kawiini aine enda.

Ngu nawe Kawini ati;

 Otaanyita tata,

 Nkaza kuroza

 Akahuri kankwata!

Ku yaamazire kwetegyereza akabi akari omu kwihamu enda. Yaamanya ku ishe
hoona nabwo yaakimanyire, yaagyenda yaasherura obutwa bwe yaabwenga atyo
yaakinga akashengye ke. Ku yaamazire kuteera nyakatwa pooshi, gwayegama.

Beitu akaba asigire ebaruha erimu ebi bigambo ebyabaire bihandiikire omu
nyuguta empango.

OU KIRI KUKWATAHO WEENA,

NYOWE NAABUHUUTA NAAGYENDA AHABW’OKUBA TINKAAYEMERA KUSHWARA HAMWE
N’OKUTEERWA EZI MBAGUTA YAATEIRE MUHA.

ENDA EI NAAFA NAYO YAABA EINE AMEEZI ATAANO.

MUKAMAAYO NI BEEKUNDA OYANGIRE KUNTAATSYA NAANYE NIKWO KUBURA EIGURU
OBUTEMBERO NKACWAMU KUHUUMURA AHA MIRABANAMU Y’ENSI EGI.

MUGUMEHO, TURYABUGANIRA OMU IGURU

 KEEZIA NAATUKUNDA

Yaakurata Kapere-ka-Bugongi owaasiibwire omu ndimi zirikuhika itaano,
Orufaransa, Orungyereza, Orushwahiri, Oruganda Hmwe n’Orunyankore obwo
agumize ati;

 Taata, maama, banyaanyazi na beene maawe

 Mwena mwije mureebe

 Kapere naafa!

Abapooriisi bakaija reero Beekunda baakimwigatiramu. Akamarayo ameezi abiri
gonka reero ishe yaamwihayo kandi ab’empiiha zaabo!

Ku yaarugireyo ishe yaamutandikiraho ekibanda kye ky’okubiirizamu kandi eki
ozaire. Manya ngu omwana mubi n’enkwita-hoona;

 Omwana mubi akwita hoona:

 omutetsa, agyenda arengahara,

 okiza kumwinika arondogora

 Omwana mubi akwita hoona:
 Akushobera, oti “kuri
 rwabuzire”;

 Akifa, oti ‘kuri mwine’

 Omwana w’amaryo akwita hoona:
 Omutsyaha, agaija buzima;

 Omureka, gamurenga nk’oruhu.

 Omwana ekifeera akwita hoona:
 Omugorogoza, abura akatsibyo;

 Omureka, obwo aba Birindi.

 EMBANDA-BIRAGIRO

Abandi kubaagiire kwega, Kaagu na Biima baaza omu gw’okuteega eshonzi.
Bakaba bamara eizooba ryona. Mbabo Rutundu. Bareebe Ncwera. Mbabo
Kanyamuhoro. Egyo yoona manya n’emigyera. Kanyamuhoro neetaanisa Kakurira
na Nyakashebeya. Ncwera neetaanisa Kakombe na Kiyagaara reero yo Rutundu
etaanisa Kiyagaara na Nyungu.

Mbwenu okwo mpaho niyo baabaire basiiba. Ku baabaire bainuka, baagyenda omu
mushozi gwa Nkuuna bootsya barya. Ku baabaire bakwatayo nyingi, bazitwara
Kizinda kuziguza. Omu kutega ezo shonzi bakaba bakorerayo ebihagaro byona
ebi orikumanya.

Obwishiki ku bwabaire bubareebera hangahari buti ‘kabunu tuhe otuguru’.
Rimwe hariho akaishiki akubaagwereire karikuruga ah’eiziba, bakakawata ngu
bakakore ekikoro nk’eki omukazi yaakozire mukaiba. Waakimanya.

Ekyatambiire nyakaishiki n’omushaija owaabaire naahingura akakahurira
nikajuga nk’embuzi. Kyakahaire tihaine ahu baabaire baahikire. Mpaho
nyamushaija yaakaiha omu maino g’ebicuncu mbibyo ngu n’abaana.

Ku baahungire, baaza hare na nyamushaija, baatandika kumukweshura
baamugambira ebigambo ebintari kubaasa kuhandiika omuri eki kitabo. Ebyo
reka mbisigire enjoka yangye. Manya bakamugambira bwahwayo. Abaabaire bari
seeri na seenu bakaguma bakwatsire aha minwa.

 Buri omwe omuri Kiyaagaara, Nkuuna, Kyabitara hamwe na Nyakashebeya akaba
naabamanya. Manya ngu omu kwiba enkoko baakaba nibakiza akaca. Owa biso ati
bakaba nibacwa enkoko orwara. Mbwenu iwe enkoko zaaracwirwe ebyara?

Ku baabaire barabaho. Manya bo bakaba bakira kucuruza hamwe n’okuteera
ebifiizi. Bakaba baziiba omu kasheeshe hamwe n’omu rwitabaabo. Reero ebyo
bifiizi obumwe bikaba biba nibibikira bakama b’amatungo hamwe n’abo
abaabaire basiga ebyabo aheeru. Mbwenu abazaire ku baabaire bahurira ebyo
bifiizi, bagambira abaana kureeba enkoko zaaba ziriho. Mpaho ohurira abaana
baatandika;

Emwe! Ibiri! Ishatu!.......................................Maama zoona
ziriho nainga

Emwe! Ibiri!...................................................Maama emwe
teriho

 BAARWESIGA-BUGUMI

Baitu nk’oku bagira ngu ebiro by’omushuma biba makumi ana. Rikasheesha
nk’agandi mazooba. Nyaboojo baimuka baaza aha mirimo yaabo y’obutoosha.
Obwe shi eba eha? Kan’okuteganisa ensi hamwe n’okunyangaaraza abagitwiremu.
Mbwenu omushuma ogundi akora guuha gutari gw’okwiba? Okwo nakwo
tink’okureeba amatama n’omunwa gw’enkoko okabuuza amaino gaayo.

Bishi nkusiibizayo ki? Manya hariho omuntu kwehwaho okashoberwa. Okufa
weeza iwe tikwo abantu twena tutiina? Mbwenu shi weeza omuntu yaaba
atakitiina orufu ogwo noomwetata ota? Weeza imwe rufu ayemanyiizibwa? Shana
oihireho Ishe-Katabaazi owaabyamire omu rubungo bakimubuuza ati kambe
niinyemanyiiza. Manya n’obu baabaire batatiina rufu, obumwe n’obasaasira
kugira ngu bakaba bakiri bato. Emyaka ikumi na munaana weeza abo ni bato
nainga? Nyowe mpurira nibabeeta emango.

Kare hoona shi ku waakahurire ngu enjoka teri kuruma, nikimanyisa ngu
ogitamikye orukumu? Bishi bwe enjoka zitarikuruma noomanya zingahi? Enyingi
kaniiruma muntu we. Bagira ngu Rwesiga-Bugumi akombeka omu irembo
ry’Omukama. Hoona shi we ku aba atatiinire ngabo ze tatiina Omukama?

Mbwenu nyamango zigyenda rimwe. Ahaihi n’omwa Ceyamaani. Oti obumwe baineyo
omushango gw’okutongana. Oti nainga haine ou barikuza kutabaariza orubanja.
Manya buba omu ihangwe. Omushana guri kwaka . Gukaba nigwata embwa oruhara.
Beitu embwa ekaiha nkahi oruhara?

Bakaba baringire Ceyamaani barikumanya ngu naija kuba atariyo. Omuntu akaba
afiire nseeri ya Nkuuna haihi na Nyabubaare omuri Nyabitote. Bakaba
nibamanya ngu abantu baingi baaza kushendekyereza nyakwegyendera.

Ceyamaani akaba aine ebuguma nungi z’embuzi, za warushaaki zo otagamba.
Manya nyaboojo batsibura enshaaki ibiri oti baaba baziriisize. Buri omwe
akwata embuzi emwe n’enkoko emwe. Eryo izooba rikaba riri Orwakana, Kiri
ekikomera kya Rutookye. Mbwenu abashuma nabo bagira ebyabo. Bakamanya ngu
abaraababugane nibaija kumanya ngu n’ezaabo nibazitwara omu kikomera
kwihamu esente z’okugarura abaana omu mashomero.

Kwonka n’oha owaabaire atari kumanya ngu omurimo gwabo n’okwiba? N’oha
owaabaire atari kumaanya ngue sente ezibari kwiha omu bibarikwiba baziteera
matatu? Owaabaire atarikumanya ngu oburagarikira bwa nyasente nibazinywamu
amaarwa reero obundi babureesamu amairungi n’oha? N’encuukye zikaba
nizimanya ngu ni bantabo-zaago. Reka kwebuuza oti amaki? Mbwenu shi ti
amaarwa?

Mbwenu ku baabaire baahika Karama haihi n’ahakwa Beekunda, ogwo ni
Ceyamaani. Beitu kugira ngu akaba ari omu bantu baingi,ba nyarutsigazi
bakaba batamureebire. Ku yaagiire kwetegyereza areeba Kaagu na Biima
beegwire embuzi ye. Oti akakimanya ata? Ngu akaawe nikaguma kari akaawe. Ku
yaareebire ekitsibo ky’omwenda gw’omukazi we ogwabaire gukuzire, yaamanya
ngu egi n’embuzi ye.

Manya ngu omubi ahunga ataine omubingire. Abashuma aba ku baareebire mukama
w’amatungo agu baabaire bajandwire obwo nibagatwara Kizinda omu katare
kwihamu eza Uganda, baaganagaho buri omwe ati kabunu mpa amaguru.
Ekikungamusa kya bantu kiijwire emango z’aboojo, emishebashebe hamwe
n’entunguuta z’abaishiki, abakaikuru abaija nibakura hamwe na ba boote,
abagurusi, abashaija hamwe n’abakazi abaija nibahamya boona bakarigitsa
nyabatsigazi mpaka obu baabateire omu ikumi ry’engaro.

Manya kuza kubahisya ahu Ceyamaani yaabaire ari, bakaba baabanogize.
Ow’omugyere, ow’oruhi, ow’ebikonde. Abakaikuru n’abagurusi bo bakaba bari
omu za tphuuu! Tphuuu, obwo buri omwe naabacwera eibutika. Manya kuza
kuruga omuri orwo rwona, okaba nooshusha oti baabozya omu kyambu
ky’eshagama. Ngu akabwa keiba kaihura omugongo gwako.

Bakakibaigatiramu ekya Nyabubaare aha Gomborora. Ku baamazireyo ameezi
abiri, baabainamura aha kahunga ka Nyamushekyera.

 AMAYANGI ABIRI NA RUKUNDO

 1

Tukahiirwa akaimuka kare kuhuumuruka obwo naaza Bweranyangi. Nooshusha oti
akasiimurwa kaanyonza zimpurira nibeeshongora bagumize bati;

 Kaanyonza egamba omu itumbi,

 Esiimura abaishiki ngu bacunde

Manya nawe akaba naaza kucunda emishomo ye ya siniya. Kositensi, mukuru we
w’ishe atari wa nyina akamuhurira ekiro kyona arikwesibangura aha kitandi.
Akateeraho kugwejegyera byaba ebya kubeiha. Kositensi nikwo kumugira ati,
“Obyame niinyija kukwimutsya nitugyenda hamwe.”

Manya boona bakaba bari amayangi. Ku bwasheeshire, baayetebeekanisa batyo
baatandika orugyendo. Omu muhada, Kositensi yaagyenda naayoreka Tukahiirwa
emyanya ei yaabaire atarikwetegyereza. N’iwe okuba musya omu mwanya
noomanya eki kirikumanyisa.

Eby’okumanyiira Bweranyangi tibiratwariire Tukahiirwa omwanya muraingwa.
Kositensi akamurambuza kandi yaamwanjurira banywani be. Okuruga obwo
banywani ba Kositensi baaba banywani ba Tukahiirwa.

 2

Ku baabaire baherize emyaka ebiri Bweranyangi. Obwo Kositensi arikuza
kumara ekya Kana reero we Tukahiirwa akwitse nibiragara kumara Siniya ya
kabiri, Kositensi yaayecura ebaruha kuruga owa Otamugaya. Manya Ntare na
Bweranyangi bagira omukundano gwete omukago gwabo ogubeeta Bwera-Ntare.
Kikaba kitari ky’okutangaaza kushanga aboojo ba Ntare baine abubaabaire
nibeeta abakazi baabo omu ishomero rya Bweranyangi ery’abaishiki.

Ebaruha egi ekaakiirwa Tukahiirwa yaija nairukanga nk’owaakyo. Ku yaahikire
aha kitanda yaagimworeka obwo arikugikoomoorora. Tukahiirwa ati, “Reka
tugishome hamwe kandi!”

 Ntare school

 MBARARA

 UGANDA.

Omukundwa,

 Kositensi,

Niinyesiga ngu nooraara gye. Nyowe tiinyine muraaro murungi ahabw’okuba
naamara omwanya muhango ntarikuhurizangana naiwe. Ebitabo nibigyenda bita?

Obumwe nteekateeka ngu okabona abandi kunu Ntare nti nainga obumwe waabona
aba Kyapa.

Ekikuru nyowe ninkukunda kandi nk’oku naabaire naakugambiire, nkaakunzire
ngu tukore amaka obwo twaheza emishomo yaitu.

Nkaabaasibwaki mpurira Kagambirizi agumize ati, “Eriizooba Dokita na Rooya
nibaija kugaitwa omu bushwere oburikwera.” Ekikuru oyehare okurya
ebitumbwe. Otaryebwa ebi Omushaho ori kushemeza emitima omu irwariro rya
Yunivasite ya Mbarara yaakugambiire.

Niinyenda ngu omanye ebintu bishatu;

 1. NINKUKUNDA MUNONGA

 2. NINKUKUNDA MUNONGA

 3. NINKUKUNDA MUNONGA

 Reka ngarukire aho nkwendeze emigisha ya Mukama waitu Yesu Kristo.
 Nkaabasibwaki ohikiiriza ekirooto kyawe.

 Amiina! Amiina!

 Niinye omukundwa

 Manweri Otamugaya

 Egi ebaruha ekareka nyabaishiki bataine bigambo. Amazima gari ngu
 Kositensi akaba naakunda Otamugaya kandi n’Otamugaya akaba naamukunda.
 Ekaba eri rukundo yeenyini nk’ey’enyonyi n’akati, ekikoona
 n’ekinyoobwa hamwe nk’eya Yesu n’ekanisa

 Omu kihuumuro ekyahwaire Kositensi na Tukahiirwa bakaba bataayayiire
 Otamugaya reero nawe Yowaabu nikwo kubashangayo. Aho niho Yowaabu
 yaayehwereireho akashohoza ekigambo. Nyakigambo kikagyendera kimwe
 nk’omwambi gwa rukundo kyateera omutima gwa Tukahiirwa. Okuruga obwo,
 baatandika kuguma nibabugana omu bwire bw’orwitawaabo. Niimanya ngu
 oriyo nooyebuuza ekibaabaire baba nibakora. Kare kankigambe. Bakaba
 baba nibarya emikooto.

 Ku haabaire hahweireho esaabiiti ibiri ebaruha yaaruga owa Yowaabu,
 erikushoma eti;

 OMUKUNDWA,

 TUKAHIIRWA.

 Nimbanza n’okukuramusya omu iziina rya rukundo yaitu eyaabibirwe obu
 waataayaayira Otamugaya, ekatookyera aha nsi y’omuti gw’omuyembe obu
 wanteera orunyogyero rutaaba naanye nkakwongyera orundi. Manya
 ekagumizamu yaamera obu twabuganira Nyakabiriizi obwo orikuhuumuruka
 nooza omu taamu ya kabiri omu siniya y’okubanza. Manya ori kiraasi!

 Ekikuru naaba niinyenda kukumanyisa ngu ninkumiisinga. Noija ryari
 owaitu Kyamamari? Kanyesigye ngu noija kumpa obwire omu kihuumuro eki.
 Manya nduhire na roogi za Nyakabiriizi ahabw’obwecumi bwazo bubi.
 Niinyenda tuhindureho.

 Naasiibura ntakenzire kusiibura. Ekikuru ninkukunda munonga munonga
 munonga munonga!

 Yowaabu Tumukunde

 Omukundwa waawe

 ETAKAREEBAGA ERIGATSA EMPANGO

Hakaba hahweireho omwanya gw’ameezi abiri, Kaagu na Biima babarekwire
kuruga Nyamushekyera. Manya bakaba bateireyo emyaka eshatu. Otamugaya akaba
yaamazire siniya ya mukaaga kandi manya yaatandikire omwaka gw’okubanza
ahari Makerere. Munywani we Kositensi nawe akaba yaatandikire okushoma
eby’okushemeza ah’eirwariro erya Mulago. Ebirooto byabo bikaba biri haihi
kuhikiirira.

Nyanjura akaba yaarugire ahari Kositensi. Obumwe nteekateeka nti akaba
aikiriize ngu ou Ruhanga asheenyeire tashambiirira. Manya ngu Ruhanga
kwaheereza omugisha tayongyeraho mukyeno. Abandi ngu omugisha gwa Ruhanga
nigutungisa. Ruhanga akaba abingiire hare abazigu ba Kositensi na munonga
obu yaabaire naayenda kumusharisiza tiketi y’okuza owa Nyamuteza ahu abaayo
bagyenda ekisiga-nyima. Manya omushaho akakihamya ngu Kositensi ku yaareire
ebyo byokurya biri kaata, akaba naafa akurata nyina owaitsirwe omutima.

Beitu nkusiibiizeyo ki? Twine ku yaamazire Siniya ya kana, yaaza Ruyonza
reero omu bwire bw’emyaka ebiri akaba yaabaire omwegyesa aha ishomero rya
Karama.

Tukahiirwa ku yaabaire yaahika omu siniya ya kataano, yaatwara enda
y’endaaro. Gaabuga, gaaruga oku, gaakanga kuriya. Obwo baitu eba ey’oha?
Niiwe noomumanya. Kare mbwenu reka mukugambire obundi yaakweba. Ni
Tumukunde Yowaabu omwojo wa Kyamamari. Nyamwojo akaba nawe agiire Makerere
kwega eby’obushuubuzi.

Kashaija ku yaagahureire, nikwo kugitemba. Niimanyisa baasi. Ahaihi ni
Makerere eya Kampala. Yowaabu akaba naaruga omu kibiina shaaha nka mwenda
z’eihangwe. Akaba ayorekyereire ogwa Kasubi ei yaabaire naaraara. Omu
biyaabaire naateekateeka, pooriisi ekaba etarimu. Ekihome kikaba kitarimu.

Nyakutweka muhara w’abandi akaba ariyo naashuma ahari kaageeti akakye
arikuza kucwekanisa oruguuto rwa Aporo Kagwa, pooriisi nikwo kumuzandura.
Mpaho emuta omu ikumi ry’engaro. Okucondooza kukorwa reero nyamwojo wa
Kyamamari bamuta aha rimanda obwo arinzire eki omuramuzi araamucwere.

 EIZOOBA RY’OMUSHANGO. EGI NI RUKONDO NAINGA?

Omushango gukacwibwa kandi Yowaabu bambi gwamusinga. Baitu guba guuha,
kan’ogw’okutoroboza. Tukahiirwa obu atwara egyo nda akaba aine emyaka 17.
Omuramuzi akacwera Yowaabu emyaka mushanju kandi yaakomerwa Luzira.

Nyamwishiki ku yaahikire omuka yaahurira yaayetamwa. Akatuntura munonga
kandi ekyarugiremu, yaimuka ekiro yaayenaga omu ga Ncwera reero kubwabaire
nibuyangayanga abahinguzi abaabaire nibaza omu kikomera kya Rutookye
baareeba omutumbi gwe nikwo kumanyisa pooriisi ya Rutookye.

Mbwenu omu mazima Kashaija akaba ahendekiire ki?

 MUHERU

Ku byagiire kuza omu ndugahi n’omunzahi. Buri omwe yaagira muheru ye kandi
omu muringo gumwe. Ebirooto bya bamwe bikahikiirira kandi eby’abandi
byaguma biri ebirooto nk’ebirooto byona ebi ohurira.

Ijuka nyak’eshongoro

 Oryakoraki iwe? Oryakoraki iwe?

 Oryakoraki iwe ku oriheza emishomo?

 Ndyaba dookita, ndyaba dokita

 ndyada dokita kundiheza emishomo

 Ndyaba tiicha, Ndyaba tiicha

 Ndyaba tiicha kundiheza emishomo

 Ndyab’omushuubuzi, ndyab’omushuubuzi

 Ndyab’omushuubuzi kundiheza okushoma.

Abamwe kakabakorera, kandi abandi baarugiramu aho nka besitimaani. Mpaho
abazaire baabo baacundira Kamena!

Ebya Kamena byaba bitandeetsire. Kositensi na Otamugaya ku baamazire
emishomo yaabo Makerere baajwara za diiguri. Kositensi akatunga omurimo
yaatandika kukorera omu irwariro rya Mbarara. Otamugaya nawe akatandika
ey’ebiragiro. Ku haagiire kuhwaho emyaka etaano manya obwo rukundo yaabo
ekaba neekura.

Mpaho baatandika kuteekateeka n’okubeekanisa eby’okukora amaka. Bakabanza
baayombeka enju Kyabitara omu ba Otamugaya. Otamugaya akatandika eduuka
y’ebyoma omu tauni ya Ishaka obwo arikukora n’ogwe gw’ebiragiro. Ogu murimo
akaba agukora n’amazima

Manya nyamayanji, oti gaahi? Ti Otamugaya na Kositensi, bakaba
batakaryahoga mikooto byete ebitumbwe. Buri omwe akaba ategyereize mugyenzi
we.

Aha bugyenyi bwabo bw’okugaitwa abandi boona abu baashomire nabo bakaba
bariho. Bamwe bakaba bari abeegyesa, abashuubuzi, abanansi, abahingi hamwe
n’abariisa. Beekunda akaba aine Kaagu na Biima ahari obwo bugyenyi. Manya
Beekunda nawe ishe akamugorogoza yaamurema nikwo kumurugaho. Ibiiziro
akariguza yaazinywa ,yaaba ntabo-yaago, yaagahuuta okukiza aha rushekye
hamwe na tishengyera. Nyaboojo abo nabo bakaba beetsirwe aha mukoro kandi
bakaija kureeba ebirooto bya Kositensi na Otamugaya oku byabaire
bihikiriire. Ebyabo eky’obusaasi bikaba bitahikiriire ahabw’enshobi zaabo
ezi baayangire kuhuguukamu.

Aha muheru gw’okugaitwa obwo buri omwe arikuhamiza buri omwe ku
‘arikwikiriza’ kutuura n’ondi okuhisya aha bwire bw’okufa, omubuurizi wa
Kihungye akatayo ekyeshongoro reero omukoro gwahwa n’eshara. Mbabo baaba
Omw. n’omuky.Otamugaya. </archive_file>
</runya>
<runya id="file4486386" filename="EDITED SIMPLIFIED TRANSLATED Runyankore final.doc">
LOG

 REPUBLIC OF UGANDA

 OFIISI YA MUKURU W'EIHANGA
 (OFFICE OF THE PRESIDENT)

 EKITONGORE KY'EBY'EMICWE N'OBUNTU-BUZIMA
 (DIRECTORATE OF ETHICS AND INTEGRITY)

 EBIRAGIRO EBIRIKUKWATA AHA BURI BW'ENGUZI EBYANGUHI KWETEGYEREZA

 KWOMBEKA OBUSYA

 CAPTION

 EMICWE N'OBUNTU-BUZIMA

 Eiteeka ry'Okurwanisa Enguzi, erya 2009
 Eiteeka ryaba Rwata-bihama, erya 2010

 Eiteeka ry'okumanyisibwa amakuru, erya 2005

EBIRIMU

Okumurika

Ebiragiro by'okurwanisa oburi bw'enguzi ebyanguhi/ebyorobi kwetegyereza
Eiteeka ry'Enguzi, erya 2009

Eiteeka eririkurinda/eririkukuuma Baarwata-bihama, erya 2010
Eiteeka eririkukwata aha kutunga amakuru/okumanyisibwa, erya 2005

Okumurika

Ekitongore ekirikukurira eby'emicwe n'obuntu-buzima nikyesiima kureeba ngu
nikihereza abantu boona ebiragiro ebyanguhi kwetegyereza. Ebiragiro omu nsi
yoona nibihandiikwa omu rurimi rw'ekinyamateeka, oru abamwe barikushanga
oburemeezi kwetegyereza. Ebiragiro by'okurwanisa enguzi nabyo
tibirikutaana aha bindi. Enshonga egi, niyo ehaririize ekitongore
ky'eby'Emicwe n'Obuntu-buzima kworobya ebiragiro ebi.
Amateeka aga aganguhi kwetegyereza tigaihireho biragiro by'okurwanisa
enguzi, kwihaho kukozesebwa nk'akakoryo k'okureeba ngu ebiragiro
byayetegyerezeba abantu boona. N'ekyobusaasi kwikiriza ngu omuze gw'oburi
bw'enguzi gushensheire buri kacweka k'amagara gaitu g'obutoosha. Oburi
bw'enguzi bubaire omuze ogurikutamba eikono entunguuka kandi bukiri
'omuzigu' aha busingye n'obutungi.
Enguzi neehinya obushoborozi bwaitu bw'okurwanisa obworo, egarura
entunguuka ahansi, eshiisha emicwe y'entuura, kandi etamba eikono
obutegyeki bw'oburingaaniza hamwe n'obutegyeki burungi. Nahabwekyo, buri
kintu kyona ekyakuhwera omu kurwanisa hamwe n'okwihaho enguzi nikiba kiri
kikuru munonga. Nitwetenga emiringo mingi y'okurwanisamu enguzi, haza
okworobya ebiragiro by'okurwanisa enguzi nigumwe ahari egyo miringo ei
eihanga ritaireho kurwanisa obushomankuzi. Nitwesiga ngu ebiragiro
ebyanguhi ebi nibiza kuhwera abanyaUganda, kumanya obugabe bwabo,
ebibashemereire kukora hamwe n'obujunaanizibwa obu Engyenderwaho y'eihanga
erikubaha kurwanisa oburi bw'enguzi namunonga aha kuhayo/kuripootinga
omuze. Kucwa kurungi emishango y'enguzi nikibaho enguzi yaaba ehababirwe.
Nitumanya ngu okumanya ebiragiro nikiza kwongyera aha kutunguura emicwe,
obuntu-buzima hamwe n'entegyeka nungi omu Uganda.

 Omu muringo gw'omutaano, Abarikukurira ekitongore eki nibasiima obuhwezi
bw'ab'A kakiiko akarikugaita abanyamateeka aka Inter-Agency Forum Legal
Task Force beebembeirwe abarikukora aha nshonga z'ebiragiro omu kitongore
ky'Eby'emicwe n'obuntu-buzima ahabw'okuhandiika n'okworobyamu ebiragiro
ebi.
AHABWA RUHANGA N'EIHANGA RYANGYE.

Rev. Fr. Simon Lokodo (MP)
Minisita wEby'Emicwe n'Obuntu-buzima
Ofiisi ya Purezidenti

EBIRAGIRO BY'OKURWANISA ENGUZI EBYANGUHI KWETEGYEREZA
Ekitongore ky'Emicwe n'Obuntu-buzima nikyesiima kureeba ngu nikiha abantu
boona ebiragiro by'okurwanisa enguzi ebyanguhi kwetegyereza.
Ebiragiro omu nsi yoona nibihandiikwa omu rurimi rw'ekinyamateeka oru
abamwe barikushanga oburemeezi kwetegyereza. Ebiragiro by'oburi bw'enguzi
nabyo tibirikutaana aha bindi. Enshonga egi, niyo ehaririize ekitongore
ky'eby'Emicwe n'Obuntu- buzima kworobya ebiragiro ebi.

Enguzi neehinya obushoborozi bwaitu bw'okurwanisa obworo, eteganisa
entunguuka, eshiisha emicwe y'entuura, kandi etamba eikono demokuraase
hamwe n'obutegyeki burungi. Nahabwekyo, buri kintu kyona ekyakuhwera omu
kutangira hamwe n'okwihaho enguzi nikiba kiri kikuru munonga.

Ebiragiro by'okurwanisa enguzi nigumwe aha miringo ei Gavumenti etaireho
kurwanisa enguzi. Twine amasiko ngu ebiragiro ebyanguhi ebi, nibiza kuhwera
abanyaUganda, kumanya obugabe bwabo, ebibashemereire kukorwa hamwe
n'obujunaanizibwa obu Konsitityushoni erikubaha kurwanisa enguzi namunonga
aha kuhayo/kuripootinga omuze. Kucwa kurungi emishango y'oburi bw'enguzi
nikibaho enguzi yaaba ehababirwe. Nitumanya ngu okumanya ebiragiro nikiza
kwongyera aha kutunguura emicwe, obuntu- buzima hamwe n'entegyeka nungi omu
Uganda.
Eiteeka ry'Okurwanisa Enguzi erya, 2009
EITEEKA RY'OKURWANISA ENGUZI, ERYA 2009
Ekicweka 1
1.0 Okwanjura
Eiteeka eri n'ekikwato ekirikukozesebwa kurwanisa enguzi omu bakozi ba
gavumenti hamwe n'abarikwekozesa. Eiteeka ry'okurwanisa enguzi erya 2009
niritaho emishango etari emwe n'emwe ey'oburi bw'enguzi. Eiteeka
ry'okurwanisa enguzi erya 2009 rikaihaho Eiteeka ery'okutangira enguzi erya
(1970) eririmu ebituri ebitarikubaasa kuriikiriza kukora gye aha kurwanisa
enguzi. Ebiragiro ebisya ebi, bitwariiremu ebiragiro byona ebirikukwata aha
buri bw'enguzi kandi bigaruka biha enshoboorora y'oburi bw'enguzi engaziho.
Eiteeka eri ritwairemu n'emishango emisya. Eiteeka niryongyera rikora
ebifubiro ebirikureetera enguzi yaatiinwa.

Ebimwe omu iteeka ry'enguzi erya 2009 bihindwirwe, kandi ebicweka ebindi
byayongyerwamu birikuruga omu iteeka ry'enguzi (erihindwirwemu), erya 2015.
Byona ebihindwirwe n'eby'ongyeirwemu bitairwe omu Iteeka eri eryorobi
kwetegyereza.
1.1 Ebirikukwata aha nguzi

Enguzi n'enki?

Eiteeka ry'Okurwanisa Enguzi niriha amateeka n'ebikorwa ebyakubaasa
kwinganisa enguzi omu miringo egi ahaifo:

Omuntu naakora omushango g'woburi bw'enguzi yaakora ebi ahaifo:
 (a) Omukozi wa gavumenti yaashaba, nainga akaikiriza sente nari obuhereza
nainga ekindi kintu kyona ekirikumugasira we nk'omuntu; omurwatu, nainga
bwesherekye nari arikurabira omu muntu ondiijo, obwo arikuhingaana
obuhereza bwe obu aine kuba naaha abantu, nainga akabura kukora emirimo ye
nk'oku ashemereire kugikora.

 CAPTION

 (b) Omuntu ku yaakuha omukozi wa gavumenti sente, nainga ekintu kyona
 ekirikumugasira we nk'omuntu, omu rwatu nainga bwesherekye nari akarabira
 omu ndiijo muntu nainga ekitongore; obwo arikuhingaana obuheereza nainga
 kuremwa kukora emirimo ye nk'oku ashemereire kugikora.

c) Omukozi wa gavumenti ku yaakukozesa obushoborozi bwe nainga omurimo gwe
kukozesa ekintu kya gavumenti omu muringo ogu kitashemereire kuba nikikora
obwo ekigyendererwa kiri ekyokugasira.

 (d) Kuheereza, kuragaanisa, nainga kwikiriza omu rwatu, bwesherekye nainga
kurabira omu muntu ondiijo, ekintu kyona aha bwe nk'omuntu, ngu akore
nainga atakora emirimo ei ashemereire kukora.

e) Omuntu ku yaakuha nari akaikiriza nainga nabwo akaragaanisa omuntu weena
oine obushoboorozi bw'okushariraho ondiijo muntu orikukora omurimo omu
ofiisi ya gavumenti nainga ey'omuntu buntu, ngu agire eki yaamushariraho
ekirikugasha we nk'omuntu, obwo arikukikora omu rwatu nainga bwesherekye.

f) Omuntu ku yaakukozesa kubi nainga akashereka ekintu kyona ekirugire omu
kukora ebyagambwaho aharuguru.

g) Omuntu ku yaakwejumbira nainga akagyezaho kwejumbira omu bikorwa
ebyagambwaho aharuguru.

h) Omukozi wa gavumenti ku yaakukora nainga akanga kukora emirimo ye
ahabwokwenda kweyendeza ebye nk'omuntu nari kwendeza ondiijo.
i) Obutafa aha murimo - omukozi wa gavumenti ku yaakuremwa kukora emirimo
ye nk'oku mukama we arikwenda, nk'okwosha aha murimo ataine rusa, nainga
kuza aha murimo kikyererezi.

 CAPTION

1.2 Enkoragana y'abajwekyerwa omu kurya enguzi

Omujwekyerwa niwe muntu orikukorera ondiijo kandi ari omu miringo nka,
omubiiki, omureeberezi, omukozi nainga omupatani hamwe n'ogwo orikukorera
gavumenti nari omu kitongore.

a) Omujwekyerwa ku yaakwikiriza nainga akatunga, nainga nabwo akaikiriza
nainga akagyezaho kutunga ekintu kyona nainga enguzi kuruga aha muntu weena
ahabwokwegasira reero akamukorera nainga akabura kumukorera eki ashemereire
kuba naakora nainga atarikukora ahabikwatiraine n'emirimo ya mukama we.

(b) Omuntu ku yaakuha nainga yaikiriza kuha nainga yaahwera omujwekyerwa
weena kuha ekituga nainga akasiimo k'okukora nainga kutakora aha
bikwatiraine n'emirimo ya mukama we.

(c) Omuntu ku yaakuha omujwekyerwa risiiti zitahikire nainga omujwekyerwa
kukozesa risiiti nainga ekihandiiko kitahikire n'ekigyendererwa ky'okubaiha
mukama we.

(d) Omujwekyerwa ku yaakuha nainga akaikiriza kuha amagoba g'omuringo
gwona, omuntu weena nk'ekituga nainga ekiconco ahabw'okukora nainga
obutakora ekikorwa kyona ekiine akakwate n'emirimo nainga emirimo ya mukama
we.

e) Omuntu ku yaakwikiriza nainga akatunga amagoba kuruga aha mujwekyerwa
nk'ekituga nainga ekiconco ekye nk'omuntu ahabwe, nainga ahabwa bandi
bantu, ahabw'okukora nainga kutakora akintu kyona ekiine akakwate n'emirimo
nainga bizineesi ya mukama we.

EKICWEKA KYA II

2.0 Emishango hamwe n'ebifubiro byayo omu Eiteeka ry'okurwanisa enguzi.

2.1 Emishango erikukwata aha ndagaano z'okukora amirimo

Omu Iteeka eri, endagaano nikimanyisa kwikirizana kurikukorwa embaju ibiri
(nk'okwikirizana ahagati y'ekitongore hamwe n'omushuubuzi nainga za
biizineesi ibiri). Niguba omushango omu Iteeka eri omuntu kuha nainga
kwikiriza sente nainga akakozesa obushoborozi bwe ahari ogwo oshemereire
kutunga endagaano/omurimo.

2.2 Kutunga tenda omu muringo gw'enguzi

Omuntu naakora omushango ogu yaakora ebyagambwaho ahaifo:

 i) Omuntu arikwenda kutunga konturakita/endagaano kuruga omu kitongore
 kya gaavumenti ku yaakugira eki yaaha omuntu ondiijo ohaireyo
 okushaba kwe kutunga konturakita/endagaano ngu we aiheyo tenda ye.

 ii) Omukozi wa gavumenti ku yaakuhayo amakuru agarikukwata ahari tenda
 z'ekitongore kya gavumenti, akagaha ondiijo muntu omukwenda kuremesa
 ondiijo owaakuba nayenda kutwara tenda egyo.

 iii) Omukozi wa gavumenti ku yaakwikiriza ebiconco ngu aiheyo okushaba
 tenda.

 iv) Tenda neebaasa kuba eri eyokuha omuntu omurimo nainga kuguza ebintu
 nari kuha obuheereza omu kitongore kya gavumenti nainga aha
 disiturikiti.

Ekifubiro

Omuntu araasingwe omushango ogu naija kuza omu kihome kuhisya aha myaka
ikumi nainga ahe omutango gurikwingana shiringi 4,800,000/= nainga byombi.

2.3 Kwikiriza nainga kuha ebituga

Eki nikibaho obu abakozi ba gavumenti nainga abo abarikwekozesa, kuha
nainga kwikiriza kukozesa obushoborozi/entebe zaabo, kuha omuntu
amagoba/ebituga ebi bataine kuba nibatunga.

Omushango ogu gurimu:

 1. Kuha ekihembo/ekiconco ekyakushemeza omukozi wa gavumenti ngu akuhe
 tenda.

 2. Kushaba hamwe n'okwikiriza ekiconco kyona.

4. Kutugira omukozi wa gavumenti/Omukozi wa gavumenti kutugisa

Okutugisa nikyo kikorwa ky'okuhayo nainga kwikiriza sente nari ekintu
ekindi nainga shi obuheereza, kwenda kubaihabaiha omuntu omu rwatu nainga
bwesherekye nainga orikurabira omu ndiijo muntu ngu agire eki yaakora.
Omuntu naakora omushango gw'okuha nainga kwikiriza ekituga omu rwatu,
bwesherekye, nainga arikurabira omu muntu ondiijo, ku yaakuha nainga
akaikiriza amagoba nainga ebituga omukozi w'ekitongore kya gavumenti ngu
amukorere ebi ahaifo:

 i) ateere nari abure kuteera akaruuru omu rukiiko rwona rw'ekitongore
 arikwanga enshonga yoona y'ekitongore kya gavumenti ekyo;

 ii) akore nainga ayange kukora emirimo ye kurugiirira aha ki ashemereire
 kukora;

 iii) Kuhwera omu kutunga nainga kuzibira kurabyaho ekiteiso kyona nainga
 kuha omurimo gwona nainga amagoba nari okushoshorera omuntu weena.

 iv) Omukozi w'ekitongore kya gavumenti ku yaakwikiriza amagoba nainga
 ekituga kyona we ahabwe nainga ahabw'omuntu ondiijo nk'okubaihabeihwa
 kukora nainga kwanga kukora ebikorwa ebyagambwaho aharuguru.

Ekifubiro
Omuntu araasingwe omushango ogu, naija kuza omu kihome kuhisya aha myaka
ikumi nainga kuha omutango gurikwingana shiringi 4,800,000/= nainga byombi.

2.5 Kukozesa ebintu bya gavumenti ahabwawe

CASHIER CLAIMS OFFICER
Omukwasi wa Sente Arikukora
 aha nshashura

 CAPTION

Oku nikwo omuntu arikubaasa kukozesa sente za gavumenti eki zitashemereire
kukora nari ahabw'okumugasira we nk'omuntu. Ekyokureeberaho, omukozi wa
gavumenti ku yaakukozesa sente ezishemereire kuba nizombeka eishomero
akaziguramu emotoka ye ya ofiisi.
Ekifubiro
Omuntu araasingwe omushango ogu naija kuza omu kihome kuhisya aha myaka
ikumi nainga ahe omutango gurikwingana shiringi 4,800,000/= nainga byombi.

2.6 Okubunzya obushoboorozi kubi

Eki nikimanyisa omuntu kukora nainga kubura kukora ekintu arikugyendera aha
biragiro nari enteekateeka eriho, obwo kirikuruga omu bushoborozi
butahikire obu arikukozesa kwerondera ebye ahabwe nainga ebyomuntu ondiijo.
Ekifubiro

Omuntu araasingwe omushango ogu naija kuza omu kihome kuhisya aha myaka
ikumi nainga ahe omutango gurikwingana shiringi 4,800,000/= nainga byombi.

 CAPTION

2.7 Omuhondano gw'akakwate k'obuzaare omu mirimo

Eki nikibaho ahu omukozi wa gavumenti ari omu nshonga ezi ainemu akakwate
we nk'omuntu kandi atarikubaasa kugigamba. Akakwate k'omuntu nikimanyisa
omukazi/omwami, omwana, ou orikureeberera, omujwekyerwa, omukozi mugyenzi
waawe omumirimo, kandi omuntu yaaba naakimanya nainga yaakimanyire omu
muringo gwona. Omushango ogu gurimu:

 i) Omukozi, omu kukora emirimo ye, ku yaakuza omu nshonga ei we/ekaye
 einemu akakwate.

 ii) Aine omwanya/obushoborozi bw'okubaasa kuhindura ekintu rwatu nainga
 bwesherekye kandi abure kwatura obushoborozi obwo.

 iii) Kwetaba omu nkiiko z'ekyo kitongore eki oinemu akakwate aha enshonga
 zirikukwataho.

 • Ekifubiro
Omuntu araasingwe omushango ogu naija kuza omu kihome kuhisya aha myaka
ikumi nainga ahe omutango gurikwingana shiringi 4,800,000/= nainga byombi.

2.8 Okushoshora
Omushango ogu nigukorwa obu omuntu arikukozesa ofiisi ye kuhiira omuntu
weena obwo arikugyenderera ahu ogwo muntu arikuruga, enyikiriza ye,
oruganda rwe, nainga enyikiriza ye yaaba ari omu kristo nari omusiraamu,
omukurisitaayo nari omukaturiki, n'ebindi.

Ekifubiro

Omuntu araasingwe omushango ogu naija kuza omu kihome kuhisya aha myaka
ikumi nainga ahe omutango gurikwingana shiringi 4,800,000/= nainga byombi.

2.9 Okushoshorera abanyabuzaare
Omushango gw'okushoshorera abanyabuzaare nigukorwa omuntu yaakozesa
obushoboorozi bwe nainga ofiisi ye kurabyaho omuntu weena ou aine nawe
obuzaare. Ekyokureeberaho, omuntu kuha omurimo abanyabuzaare be nk'omukazi
we, omutabani, omuhara, ishento, ishenkazi nainga nyinento, omwihwa
n'abandi.

Ekifubiro

Omuntu araasingwe omushango ogu naija kuza omu kihome kuhisya aha myaka
ikumi nainga ahe omutango gurikwingana shiringi 4,800,000/= nainga byombi.

 CAPTION

2.10 Okurahira okutarikwikirizibwa mu mateeka
Omushango ogu nikorwa omuntu yaarahiza nainga yaayebembera endahiro
zitarikwikirizibwa omu biragiro.
Ekifubiro
Omuntu weena oraakwatirwe omu mushango ogu, naija kutwarwa omu kihome
kumara obwire butarikurenga myaka ebiri nainga kushashura omutango
gutarikurenga shiringi 960,000 nainga byombi.

2.11 Kweha obushoborozi /Kuba Nyamweha

Omushango ogu nigukorwa omuntu kwekora omukozi wa gavumenti, eki atari,
haza akaba omugyenyi omukuru aha mikoro. Ekyokureeberaho, omuntu ku
yaakwekora omuramuzi akaramura ondiijo nk'omuramuzi.

Ekifubiro

Omuntu weena araasingwe omushango ogu, naija kutwarwa omu kihome kuhisya
aha myaka ishatu nainga agyemwe kushashura omutango gwa shiringi
1,440,000/= nainga byombi.

2.12 Kweyeta omukozi wa gavumenti
Omushango ogu nigukorwa omuntu arikweyeta eki atari, akaba nk'omukozi wa
gavumenti kandi akakora emirimo omu kitiinisa ekyo.
Ekifubiro
Omuntu weena orikushangwa akozire omushango ogu naija kuza omu kihome
kuhisya emyaka eshatu nainga ashashure omutango ogutarikurenga shiringi za
Uganda 1,440,000 nainga byombi.

2.13 Kutiinatiinisa omukozi wa gavumenti

Omushango ogu nigukorwa omuntu yaatiinatiinisa omukozi wa gavumenti kwenda
ngu aikirize nainga ayange kukora emirimo ye.

Ekifubiro
Omuntu weena orikushangwa akozire omushango ogu naija kuza omu kihome
kuhisya emyaka eshatu nainga ashashure omutango ogutarikurenga shiringi za
Uganda 1,440,000 nainga byombi.

 2.14 Obushomankuzi
Omushango ogu nigujunaanwa omukozi wa gavumenti nainga buri mukozi weena ku
yaakukozesa ofiisi ye kwiba sente nainga ebintu bya mukama we.

Ekifubiro
Omuntu oraakwatirwe omushango ogu naija kutwarwa omu kihome amaremu emyaka
ikumi n'ena nainga ashashure omutango/ekicwero kya shiringi 6,720,000
nainga byombi.

2.15 Kufeerereza sente
Omushango ogu nigujunaanwa omuntu ku yaakukora nainga akanga kukora ekintu
eki arikumanya ngu nikiija kufeereza gavumenti, banka, nainga ekitongore
kyona ekirikuhora sente nainga kampuni ezindi.
Ekifubiro
Omuntu oraasingwe omushango ogu naija kukomwa kuhisya emyaka ikumi n'ena
nainga ahe omutango gwa 6,720,000 nainga byombi.

 2.16 Kubuzaho ebintu eby'obiikiibwe
Omushango ogu nigukorwa omuntu orikuba aine ekintu ky'ondiijo muntu, abantu
nainga ekitongore, kukishiisha nkana obwo agyendereire kwiba nainga
kukozesa ekyo kintu omu muringo gutarikwikirizibwa.

Ekifubiro
Omuntu arikujunaanwa omushango ogu naija kutwarwa omu kihome kumara emyaka
mushanju nainga ashashure shiringi 3,200,000 nainga byombi.

2.17 Entwaza y'ebintu ebirikuteekateekwa kuba ebiibirwe
Omushango ogu nigukorwa omuntu yaagura nainga yaaguza ekintu eki arikumanya
ngu n'oky'obushuma nainga obunyagi nari kitungirwe omu muhanda gutahikire.

Ekifubiro
Omuntu weena orikushangwa akozire omushango ogu naija kutwarwa omu kihome
kumara emyaka mushanju nainga ahe omutango gwa shiringi za Uganda 3,200,000
nainga byombi.
2.18 Omukozi wa gavumenti kuha embaririra erikuhabya
Omushango ogu nigukorwa omuntu okwasiibwe ebintu nainga sente za gavumenti,
kuhayo embariirira erikuhabya aha bintu ebyo nainga sente ezo kandi
akigyendereire.

Ekifubiro
Omuntu weena orikushangwa akozire omushango ogu naija kutwarwa omu kihome
kumara emyaka eshatu nainga agyemeserezebwe kuha omutango gwa shiringi za
Uganda 3,200,000 nari byombi.

2.19 Embariirira y'obugobya
Omushango ogu nigukorwa omuhandiiki nari omukozi, arikugyenderera kwiba, ku
yaakubuzaho bwino, kugingirira ekitabo kyona, ekihandiiko, ekintu
ky'omuhendo nari akaunti ya banka ya mukama we. Ekikorwa ky'obugobya
ekitarimu mazima nainga oburingaaniza nikiba nikigyenderera okubuzaabuza
omukozesa.

Ekifubiro
Omuntu weena orikujunaanwa omushango ogu naija kuza omu kihome kumara
emyaka mushanju nainga agyemeserezebwe kuha omutango gurikuhika shiringi
3,360,000 nainga byombi.

2.20 Abakozi ba gavumenti kushaba ebintu ebitari byo
Omushango ogu nigukorwa omukozi wa gavumenti yaahayo embariirira egwire
akigyendereire erikukwata aha sente nainga ebintu.

Ekifubiro
Omuntu weena orikushangwa akozire omushango ogu naija kutwarwa omu kihome
kumara emyaka eshatu nainga agyemeserezebwe kuha omutango gwa shiringi za
Uganda 1,440,000 nari byombi.

2.21 Abakozi ba gavumenti kuha ebaruha zigwire
Omushango ogu nigukorwa omuntu ogwo aikiriziibwe ebiragiro kuha ebaruha,
enshonga erikukwata aha bugabe bw'abantu, ku yaakuha ebaruha egwire kandi
arikukimanya.

Ekifubiro
Omuntu weena orikushangwa akozire omushango ogu naija kutwarwa omu kihome
kumara emyaka eshatu nainga agyemeserezebwe kuha omutango gwa shiringi za
Uganda 1,440,000 nari byombi.

EKICWEKA KYA III
3.1 Okuriha

Omuntu arashangwe asingirwe omushango ogw'okuta ebintu bya gavumenti ahu
bitashemereire kuba biri naija kugyemwa kurihirira abo abu yaafeerereize,
kwongyerera aha kifubiro eki aine kuba naaheebwa.

3.2 Obujurizi burikworeka ngu sente nainga ebintu tibibaririirwe gye
Omuntu owaakwatirwa omu mushango, ku yaakushangwa aine sente nainga ebintu
ebitarikwingana n'ebyo ebiringaniire n'entaasya ye, kandi ebi atarikubaasa
kuha embariirira yaabyo, nibibaasa kutwarwa kooti nk'obujurizi burikworeka
ngu esente nainga ebintu ebyo bikatungwa omu muringo gutahikire.

3.3. Okwegaigahaza omu muringo gurikuhenda ebiragiro
Omushango ogu nigukorwa omuntu orikushangwa aine sente nainga ebintu ebi
atungire omu buryo butahikire ebi atarikubaasa kushoboorora gye ahu
birugire kurugiirira aha ntasya ye erikumanywa.

Ekifubiro
Omuntu oraasingwe omushango ogu naija kutwarwa omu kihome kumara emyaka
ikumi nainga agemwe kuha omuntango gwa shiringi 4,800,000 nainga byombi.

3.4 Kooti kuzibira kuguza ebintu nainga kukwatirayo/kwemereza akaunti za
banka za kihababirwa
Omuhababi wa Gavumenti omukuru nainga Kariiso-riiso wa Gavumenti ku
yaakuhayo okushaba kwe, kooti neebaasa kuragiira kuzibira akaunti ya banka
yoona y'ogwo ahababiirwe nainga ogwo weena aine omushango. Eki
nikigyendererwa kureeba ngu esente eziri aha akaunti zaagumano zihwere omu
kurihiirira kifeerwa omu mushango ogwo.

3.5 Okuriha kuruga aha bintu by'owasingwa omushango
 (1) Kyasharwaho kooti ngu omuntu akafeerwa ebintu ahabw'omushango
ogwasinga kihababirwa, kooti neebaasa kuragiira ngu omuhendo gwona oguri
aha akaunti nainga ekintu kyona ky'owaasingwa omushango, ekyatungirwe omu
mushango kiguzibwe, reero eziraarugemu zikozesebwe kurihiirira ogwo
owaafeereirwe ahabw'omushango ogwo.
 (2) Omuntu afeereirwe ahabw'omushango yaamara kurihiirirwa, omuhendo
gwona oguraasigareho niguza kuheebwa kisingwa.
 (3) Ekintu kyona 'ekiraahindure emikono' kitakuratiire ekiragiro kya
kooti ekirikuzibira kuguza, ekirikwetwa restriction order nikwija kuba
busha.
 (4) Omuntu weena oraatangye/oraaze omu muhanda gw'enkora y'ekiragiro kya
kooti ekirikuzibira naaba yaakora omushango, kandi naija kufubirwa n'okuza
omu kihome kumara emyaka etaano nainga ahe omuntango gwa 3,000,000 nainga
byombi.
EKICWEKA IV
4.0 Obushoboorozi bwa Kariiso-riiso wa Gavumenti hamwe n'Omuhababi wa
Gavumenti
Eiteeka ry'okurwanisa enguzi niriha Kariiso-riiso wa Gavumenti hamwe
n'Omuhababi wa Gavumenti obushoborozi obu ahaifo:

4.1 Okucondooza
Kariiso-riiso wa gavumenti, Omuhababi wa gavumenti nainga ondiijo mukozi
oikiriziibwe, baine obushoborozi bw'okuzoora amazima aha makuru nainga
emishango ehababirwe eyegamiire oburi bw'enguzi.

4.2 Kushwijuma
Kariiso-riiso wa Gavumenti hamwe n'Omuhababi wa Gavumenti nibabaasa kuha
omupooriisi weidaara ry'omuhwezi wa Superintendent nainga omukozi
w'ekitongore omu ofiisi ya Kariiso-riiso, obushoborozi bw'okushwijuma, omu
bwire buringaniire, reero aihe zaakope omu bihandiiko ebirikukwata aha
mukozi wa gavumenti, omukazi/omushaija we nari omwana nari omusigirwa
orikuteeberezibwa kuba akozire omushango omu Iteeka eri.

4.3 Ebiragiro by'okucaaka n'okuhamba
 (1) Omuramuzi, Kariiso-riiso wa Gavumenti nainga Omuhababi wa Gavumenti
nibabaasa kuha omukozi weena obushoboorozi bw'okutaaha omu mwanya gwona
kifuba akacaaka, akahamba kandi akaguma n'ekihandiiko kyona ekyakubaasa
kuba kiriho obujurizi omu Iteeka eri.

(2) Ahu kyakureebekyera omupooriisi omukuru, Kariiso-riiso wa Gavumenti
nainga Omucondoozi ow'Omutaano ngu hariho ekihandiiko ekisherekirwe kiriho
obujurizi oburiho okutandika kw'omushango omu Iteeka eri, kwonka orikuza
kucaaka/kwaza naabaasa kutamwa ahabw'okukyerererwa kubona ebaruha
erikumwikiriza okucaaka, Ofiisa omukuru naabaasa kutwara obushoboorozi
bw'okucaaka n'okuhamba kandi agumye ebihandiiko nk'oku Kooti
erikumuragiira.
 (3) Kyamanywa ngu, omu mwanya ogu barimu nibacaaka, omuntu yaashereka
ekihandiiko kirikumukwataho omuntu ogwo nibabaasa kumwaza/kumucaaka
n'ebihandiiko ebiraashangwemu babitware kandi babitware.
 (4) Omuntu orikukyaka yaaba ari omukazi, naija kukyakibwa omukazi mugyenzi
we.

4.4. Obujunaanizibwa bw'okuha obutumwa
Omu Iteeka eri, omuntu ou omupooriisi nainga omucondoozi w'omutaano
arikwendaho obutumwa aine obujunaanizibwa bw'okuhayo amakuru goona agu
arikumanya.

Ekifubiro
Omuntu weena orikwanga kugamba eki arikumanya aine omushango, kandi
naahebwa ekifubiro ky'okuza omu kihome kumara emyaka eshatu nainga ahe
omutango gwa 4,800,000 nainga byombi.

4.5 Kuzibira/kuteganisa Okucaaka
Omushango ogu nigukorwa omuntu orikuteera, kuzibira,
kukyerereza/kukyerererwa nainga kubura kukorengana n'ekiragiro kya poriisi
nainga kwangira omukozi wa gavumenti weena kutaaha omu mwanya akakyaka
kandi kwanga kuha obutumwa.
Ekifubiro
Omuntu oraasingwe omushango ogu naija kuza omu kihome kumara emyaka
mushanju nainga aragiirwe kushashura omutango gwa shiringi 1,440,000/=

4.6 Kuremesa okucondooza
Omushango ogu nigukorwa omuntu orikucwekyereza, kuhindura, kutaagura nainga
kugwisa ekintu kyona kya mukama we.
Ekifubiro
Omuntu oraasingwe omushango ogu naija kuza omu kihome kumara emyaka
mushanju nainga aragiirwe kushashura omutango gwa shiringi 3,360,000/=

 CAPTION

4.7 Kutunga obutumwa
 (1) Kariiso-riiso wa Gavumenti hamwe Omuhababin'Omuhababi wa Gavumenti,
omu kucondooza, nibabaasa kwenda ngu kihababirwa ahe ekihandiiko
ekirikworeka orunyiriri rw'ebintu ebi aine, omukazi nainga omushaija we,
abatabani n'abahara, kandi erikushoboorora oku n'obu yaatunga ebyo bintu
ebi aine. Eki nikitwariramu ebintu hamwe n'esente ebi aine omu Uganda hamwe
n'aheero yaayo.

(2) Kariiso-riiso wa Gavumenti hamwe Omuhababin'Omuhababi wa Gavumenti
nibabaasa kwenda ngu mukuru w'eby'emishoro y'entaasya w'ekyanga,
omukozesa, mukuru wa banka nainga ondiijo muntu kuha obutumwa bwona nainga
ebihandiiko ebirikukwata ahari kihababirwa ebyakubaasa kuhwera omu
kucondooza.

4.8 Obujunaanizibwa bw'okukwata omuntu
Omushango ogu nigujunaanwa omuntu orikwanga kukwata nari kukwatisa omuntu
ogwo orikumuha enguzi nari orikuwenda kugira eki yaamuha ngu kimugasire we
nk'omuntu.

Ekifubiro
Omuntu oraakwatirwe omu mushango ogu naija kuza omu kihome kumara emyaka
ebiri nainga aragirwe kushashura omutango gwa shiringi za Uganda 960,000
nainga byombi.
4.9 Kuha obukuumi abarikuha amakuru
Omujurizi omu mushango oguri ahansi y'Eiteeka eri tarikwija kwikirizibwa
kwatura eiziina n'oburuga bw'ogwo omuhaire amakuru.

4.10 Ekifubiro ky'okuha obutumwa bugwire
Omuntu orikuha okumanyisa/obutumwa obu arikumanya nainga kuteekateekwa kuba
bugwire kwonka ngu nibwija kureetaho okucondooza n'okuhoza, naaba yaakora
omushango.

 Ekifubiro
Omuntu oraakwatirwe omu mushango ogu naija kuza omu kihome kumara emyaka
etaano nainga aragirwe kushashura omutango gwa shiringi za Uganda 400,000
nainga byombi.

4.11 Obutaikirizibwa
Omuntu ou kooti eraashangye areesireho/aine omushango ahari egyo
eyaagambwaho aharuguru; tarikwija kwikirizibwa kukorera omu ofiisi ya
gavumenti yoona kumara emyaka ikumi kuruga obu kooti yaasharaho.

4.12 Enshara y'emishango
Enshara y'emishango ahansi y'Eiteeka ry'okuranisa enguzi t'erikwija
kutandika aha muntu weena hatariho rusa rurikuruga aha Muhababi wa
Gavumenti nainga owa Kariiso-riiso wa Gavumenti. Omuntu naabaasa kukwatwa
asibwe nainga arekurwe rusa rwa poriisi hatariho rusa orwagambwaho kwonka
tihariho kindi kirikubaasa kukorwa hatariho rusa.

4.1 OKutaho abacondoozi b'omutaano
Omu iteeka eri, Kariiso-riiso wa Gavumenti hamwe Omuhababin'omuhababi wa
Gavumenti, ahabwekigyendererwa ky'okucondooza, nibabaasa kutaho omuntu
orikuteekateekwa kuba aine obukugu ngu abe omucondoozi w'omutaano.

EKICWEKA KYA V

5.1 Obushoborozi bw'okuhozesa emishango

Emishango y'oburi bw'enguzi neija kuhurirwa kooti zoona kutandika n'eidaara
ry'okubanza.
5.2 Ekifubiro ky'okugyezaho, kutebeekanisa, kuhwera hamwe n'okuza omu
rukwe
Omuntu weena orikugyezaho kukora omushango ahansi y'eri Iteeka, arikukora
ekikorwa kyona kyokutebeekanisa kukora omushango, arikuhwera nainga kuza
omu rukwe omu muringo gwona, naaba yaakora omushango, kandi naija kuheebwa
ekifubiro omu muringo nigo gumwe nk'ogwo owaakora ekikorwa.

Ekicweka kya VI
6.1 Enzibira
Eki n'ekihandiiko ekirikushohozebwa kooti kirikwemereza okuguza nainga
okwiha ebintu, ebi omuntu oine omushango gw'enguzi aine nari
arikureeberera.

6.2 Okuha n'okuhandiikisa Enzibira
Enzibira neija kuheebwa kihababirwa kandi ku yaakuba neekwata aha itaka
neija kuhandiikwa n'omuhandiiki w'ebyapa by'amataka. Yaaba neekwata aha
kintu ekindi, neija kuhandiikwa omu b'obushoborozi abu kirikukwataho.

Ekifubiro
Omuntu weena otarikuhandiikisa enzibira erikukwata aha itaka nainga ekintu
ekindi kyona naaba yaakora omushango kandi yaasingwa omushango ogwo naija
kuza omu kihome kumara emyezi mukaaga nainga agyemwe kushashura omutango
gwa shiringi 240,000 nainga byombi.

6.3 Okuguza, kugura nainga kushereka ebintu ebitairweho Enzibira
Enkoragana zoona ezaakubaho ezikukwata aha bintu ebi Enzibirwa yaahereirwe
nizihenda ebiragiro kandi niziija kusharwamu haagira owashaba kooti.

Ekifubiro
Omuntu orikuguza nainga orikugura ekintu eki arikumanya ngu kiriho Enzibira
naija kuba yaakora omushango kandi gwamusinga naija kuza omu kihome kumara
emyaka ena, nainga ahe omutango gwa shiringi 1,920,000 nainga byombi.
Enzibira neija kuguma omu nkora kuhisya:
 i) Obu kooti eraagihindure;
 ii) Haahwaho emyezi mukaaga kuruga aha izooba eri baagikoreraho nainga aha
 bwire obundi obu kooti eraateho; nainga
 iii) Ekiragiro ky'okuhamba nainga omutango gw'esente gwaba niguza kuheebwa
 omu mwanya gw'ekintu ekirikukwata aha nzibira.

EKICWEKA KYA VII
7.1 Kooti okushwijuma ebintu ebirugire omu kikorwa kyokurya enguzi

 (1) Omuntu ku araasingwe omushango gw'oburi bw'enguzi omu Iteeka eri,
Omuhababi wa Gavumenti hamwe na Kariiso-riiso wa Gavumenti nibabaasa kuhayo
okushaba kwabo omu kooti, obutarenzya myezi mukaaga omushango gumusingire,
kushwijuma omuhendo gw'ebintu n'amagoba agu omuntu ogwo atungire kuruga omu
kikorwa ky'oburi bw'enguzi.

 (2) Buri kintu kyona nainga amagoba goona agatungirwe omu bwire bw'emyaka
ikumi atakasingirwe mushango nibiza kubarwa nk'ebirugire omu buri
bw'enguzi.

 (3) Omuntu ou omushango guraasingye naija kureeta obujurizi bw'okworeka
ngu ebintu ebyo nainga amagoba ago tibirugire omu buri bw'enguzi.

7.2 Ekiragiro ky'okubariirira
Ahu kooti ekakaise ngu omuntu owaasingwa omushango gw'enguzi ebintu
akabiiha omu nguzi ei bamukwatiire omu Iteeka eri, neija kushohoza
ekiragiro ky'okubariirira, erikuragiira omuntu owaasingwa omushango
kushashura omuhendo ogwabarwa, omu myezi mukaaga.
7.3 Ekihandiiko kya 'Bahambe'
Ahu omuntu osingirwe omushango aremirwe kushashura omuhendo ogu
bamushariire omu bwire bw'emyezi mukaaga kuruga ahu embariirira ekoriirwe,
Omuhababi wa Gavumenti nainga Kariiso-riiso wa Gavumenti nibateekwa kushaba
kooti ekihandiiko ekirikwetwa 'Bahambe'.
7.4 Kooti kutaho omuntu w'okureeberera ebintu ebyahambwa
 (1) Ahu kooti erikukorera 'Bahambe' kandi ekihamize ngu ekyahambwa
nikyetaaga obureeberezi bw'omutaano, naija kutaho omuntu w'okurinda nari
kureeberera ekintu ekyo.
 (2) Omuntu oyemekirwe kureeberera ekintu naija kutwara omu kooti
ebirikushoborora aha kintu, amagoba kandi ashoboorore byona ebitungirwe omu
bwire butarikurenga emyezi mukaaga

7.5 Okushwijuma Ekihandiiko kya 'Bahambe'
Omuntu oine akakwate omu kintu ekiriho ekiragiro kya 'Bahambe' naabaasa
kushaba kooti kugarukamu ekiragiro 'Bahambe' omu biro ikumi na bina.
Orikushaba naabaasa kuha Omuhababi wa Gavumenti kope hamwe na kope
y'okushaba, kandi ateekwa kworeka ngu akatunga ekintu ekyo omu mateeka.
Kooti neebaasa kugarurayo nainga ehinduremu omu kiragiro 'Bahambe', nainga
ekiragiro ekyo kigiremu ebirabanze kukorwa nk'oku kishemereire.

7.6 Ebiraakuratirwe omu kiragiro 'Bahambe' ku mukama w'ebintu yaakufa
nainga akaburaho
Ahu omuntu owaacwerwa omushango omu Iteeka eri yaakufa nainga akabura
kuzayo, Kariiso-riiso wa Gavumenti nainga Omuhababi wa Gavumenti nainga
ondiijo mukozi oikiriziibwe, naabaasa kuhayo okushaba kwabo omu kooti ngu
ekore ekiragiro 'Bahambe' aha kintu kya kihababirwa 'ekyashongirweho
orukumu', kandi kooti nayo, yaaheza kukakasa etaine kubangaanisa kwona,
neebaasa kuragira ngu ekintu ekyo kihambwe.

EITEEKA ERYA 'BAARWATA-BIHAMA,' ERYA 2010

1.0 Okwanjura

Eiteeka eri rigyendereire kutunguura omucwe gw'obwera-ngaro hamwe
n'okworeka enkozesa y'ebintu nainga sente hamwe n'okuha obukuumi ba rwata-
bihama nainga abo abarikwibiraho gavumenti obutabonabonesebwa, kubingwa
hamwe n'ebindi bikorwa by'okubahooraho enzigu.
1.1 Ekigyendererwa ky'Eiteeka eri
Eiteeka ry'okurinda 'baarwata-bihama' rikahinguzibwa Pariamenti kuha
emihanda ei abantu abari omu gavumenti hamwe nabarikwekozesa ei baakubaasa
kurabamu kushohoza amakuru agarikukwata aha bitahikire, ebitari mu mateeka
nari enguzi; kwenda ngu abantu abarikuhayo amakuru ago, barindwe
obutabonabonesebwa.
1.2 'Rwata-bihama' n'oha?
Rwata-bihama n'omuntu oraagambe/oraaheyo ripoota nainga amakuru g'oburi
bw'enguzi, ahari ogwo orikwikirizibwa.

 CAPTION

Emiringo ya 'baarwata-bihama'
Rwata-bihama naabaasa kuba:
 a) Omukoze kuhayo omukozesa/mukama we;
(b) Omukozi kuhayo omukozi mugyenzi we;(c) Omuntu kuhayo ondiijo, nainga
(d) Omuntu kuhayo ekitongore ky'omuntu-buntu nari ekya gavumenti.

1.3 Omukozi oikiriziibwe kwakiira amakuru n'oha?
Omuntu oikiriziibwe kwakiira obutumwa/amakuru kuruga ahari 'rwata-bihama'
nabaasa kuba:
 i) Omupooriisi atari hansi yeidaara ry'omuhwezi wa Insipekita wa Poriisi
 (owakabaare kamwe)
 ii) Omujwekyerwa wa Purezidenti aha disiturikiti orikwetwa RDC nari
 omuhwezi we;
 iii) Insipekita kuruga omu ofiisi ya Kariiso-riiso;
 iv) Omukozi otari hansi y'eidaara rya Seniya Ethics Officer omu kitongore
 ky'eby'Emicwe n'Obuntu-buzima,
 v) Sipiika wa Paliamenti ya Uganda nari omuhwezi we,
 vi) Orikukurira ekitongoreekya National Environment Management Authority,
 (NEMA)
 vii) Komiishona w'ekitongore ky'Obugabe bw'Abantu ekya Uganda Human Rights
 Commission,
viii) Omuhababi wa Gavumenti.
 ix) Omushwijumi w'ebya gavumenti
 x) Ekitongore ekirikukora aha kugura n'okuguza ebintu bya gavumenti ekya
 Public Procurement and Disposal of Public Assets Authority
 xi) Ekitongore ky'eby'emisoro ekya Uganda Revenue Authority
 xii) Akakiiko k'ekitongore ekiramuzi aka The Judicial Service Commission

2.0 Ni makuru ki agu rwata-bihama arikubaasa kuhayo?
Omuntu naabaasa kuhayo obutumwa/amakuru agarikworeka ngu:

 i) Ekikorwa ky'enguzi, enkora bibi, nari ekikorwa ekirikuhenda ebiragiro
 kyakorwa, kiriyo nikiza kukorwa nainga kiriyo nikikorwa
 ii) Omukozi wa gavumenti yaaremwa, yaayanga nainga tiyaafa aha biragiro
 ebi aine kuba naafaho
 iii) Omuntu Yaaha, yaaba ari haihi kuha, nari naabaasa kucwa kubi orubanja;

 iv) Kimwe ahari ebyo ebyagambwaho byabaho, byaba nibiija kubaho, nainga
 bibaasa kuba bisherekirwe nkana.

2.1 Kurinda amakuru
 • Ekirikutaana aha biragiro ebindi, amakuru agarikukwata aha nguzi nigaija
 kurindwa rwata-bihama yaaba:
 i) agahairweyo omu mutima omurungi
 ii) Akakaise ngu amakuru hamwe n'ebindi ebirimu bihikire
 iii) Ahaire amakuru omukozi oragiirwe omu Iteeka eri.
 iv) Akuumire ebihama ebirikumukwataho
 v) Akuumire ebihama by'amakuru agu yaahayo

2.2 Obukuumi bwa rwata-bihama owaahayo amakuru
Rwata-bihama naija kuguma arinzirwe nainga ahairwe obukuumi n'obu amaziina
ge n'ebindi ebirikumukwataho byakushohora atakimanyire/atakigyendereire.
2.3 Emiringo y'ebirikwaturwa
Hariho emiringo ebiri y'okwatura
 1. Kwatura okw'omunda
Kwatura okw'omunda nikukorwa omukozi yaahayo omukozi mugyenzi we owa mukama
waabo/omukozesa.

 2. Okwatura okw'aheeru
Okwatura aheeru nikukora ahu
 • Okwetomboita kutaine kakwate n'omurimo gwa 'rwata-bihama'
 • Rwata-bihama ahu arikubaasa kubingwa, kufubirwa, kubonabonesebwa,
 kutiinatiinisibwa, mukama we ku yaakukimanya
 • Rwata-bihama ku yaakumanya nainga akatiina ngu obujurizi oburikukwata
 aha buri nguzi nibwija kusherekwa.
 • Okwetomboita kubaire kwakozirwe kwonka tihariho kikozirwe

 CAPTION

2.4 Ebitongore ebi okwatura okw'aheeru kurikukorerwamu
Okwatura nikukorwa omuri buri kitongore eki ahaifo:
 i. Kariiso-riiso wa Gavumenti
ii. Omuhababi wa Gavumenti
iii. Ekitongore ky'Obugabe bw'abantu ekya Uganda Human Rights Commission
iv. Ekitongore ky'eby'Emicwe n'Obuntu-Buzima
 v. Ofiisi ya RDC
vi. Paaliyamenti ya Uganda
vii. Ekitongore ekya NEMA
viii. Ekitongore kya Pooriisi
ix. Ow'omushwijumi wa gavumenti
 x. Ekitongore ekijunaanwa
 okugura n'okuguza ebintu bya gavumenti
xi. Ekitongore ky'eby'emishoro
xii. Akakiiko k'ekitongore ekiramuzi

 CAPTION

2.5 Emihanda y'okurabamu kwatura
Ahu okwatura kuraakorwe n'omunwa, omukozi oikiriziibwe kwakiira amakuru
naija kugata omu buhandiikye.

2.6 Ebiri omu kwatura

 • Eiziina omu bwijwire, oburugo, omurimo gwa 'rwata-bihama'
 • Omuringo gw'ekikorwa ky'enguzi
 • Eiziina n'ebirikukwata aha muntu orikuteekateekwaho kuba akozire
 ekikorwa ky'oburi bw'enguzi
 • Obwire n'omwanya ogu oburi bw'enguzi bwakoreirwe nainga buriyo
 nibukorerwaho.
 • Eiziina omu bwijwire, oburugo hamwe hamwe n'ebirikukwata aha
 mujurizi/kareebi weena
 • Yaaba rwata-bihama abaire yaagizire ou yaagambira, kyaba kirikwe, n'oha?
 • Yaaba omuntu arikwatura ebirikukwata aha murimo naaguma aha murimo nigwo
 gumwe nainga ngaaha.

2.7 Emihanda y'okuhandiika ebyayaturwa
Omukozi orikwikirizibwa kwakiira ebihama ashemereire:
 • Kwakiira ebi rwata-bihama yaamwaturira
 • Kucondooza kandi akakora ekihikire nainga kwongyerayo ebyatwirwe omu
 b'obushoborozi.
 • Kuhandiika obwire n'omwanya ahu ebyayaturwa byagambirwa
 • Kuha rwata-bihama obuhame omu buhandiikye ngu okwaturwa kwatungwa.
 Kubiika obutumwa/amakuru omu kihama kandi kurungi.

2.8 Emiringo y'okubonabonesebwa
Rwata-bihama naarindwa obutabonabonesebwa mukama we omu miringo egi ahaifo:
 • Kubingwa aha murimo
 • Kwemerezebwa aha murimo
 • Obutakuzibwa ha murimo
 • Okutaheebwa by'okukora
 • Okubuzibwa obusingye
 • Okutiinatiinisibwa
 • Kutiinatiinisa na buri kimwe ekyagambwaho aharuguru
 • Okushoroorwa/bakakuta aharubaju

Nyowe ndi
Rwata-bihama kwonka

 CAPTION

2.9 Nenki ekiraakorwe haabahookubonabonesebwa?
Rwata-bihama orikumanya ngu naaturugunyizibwa ahabw'okwatura, naabaasa
kuhayo okwetomboita kwe owa Kariiso-riiso wa Gavumenti nainga omu kitongore
ky'eby'Obugabe bw'Abantu ekya Uganda Human Rights Commission nainga areete
omushango omu mbuga z'amateeka bamurihiirire.

2.10 Okurindwa obutatwarwa mu kooti
Rwata-bihama ori ahansi y'endahiro y'ebihama tarikwiza kugira mushango
ahabw'okwatura okutarikwikirizana n'enkora ye y'okukuuma ebihama nainga
obutaatura ku araabe yaakikora omu mutima omurungi.

2.11 Okukuumwa eihanga
Rwata-bihama, orikumanya ngu amagara ge nainga ekintu kye nainga eeka ye
eri omu kabi ahabw'okwatura, naija kushaba obukuumi omu ihanga, kandi
nibwija kumuhebwa.

 i) Rwata-bihama naija kuhikiirira omukozi oikiriziibwe amugambire
 ekizibu/okwerarikirira kwe.
 ii) Omukozi oikiriziibwe naija kuhandiika ebirikugambwa reero agyezeho
 kubuuririza.
 iii) Omukozi oikiriziibwe ku yaakukikakasa ngu hariho akabi akagyendereire
 rwata-bihama, naija kumanyisa Minisita w'Emicwe n'Obuntu-buzima, kandi
 agarukye ahe rwata-bihama obukuumi bw'akaanya-bwanya obwo arindiriire
 eki Minisita araakore.
 iv) Minisita naija kukora enteekateeka zoona z'okuha rwata-bihama
 obukuumi.
 v) Omukozi orikwikirizibwa naija kukuuma amaziina ga 'rwata-bihama'
 nk'ekihama

2.12 Endagaano z'emirimo Ezitahikire mu mateeka
Endagaano y'empa y'emirimo nainga endagaano endiijo eri ahagati y'omukozesa
n'omukozi neija kusazibwamu yaaba:
 • Neetangira omukozi ngu ataryatura
 • Neetanga omukozi ngu abure omuhimbo g'okwatura
 • Neezibira omukozi kwetomboita ku yaakubonabonesa
 • Neezibira omukozi okureeta enshonga ze omu kooti nainga ekitongore
 ezikwatiraine n'okubonabonesebwa
 •
 • Yaaba neeretaho okutiina kandi erikumara amaani abakozi kwenda ngu
 bataatura.

2.13 Ekihembo/ekirabo kya rwata-bihama
Rwata-bihama naija kuheebwa ebicweka bitaano ahari kikumi, aha muhendo
gw'esente eziraasigareho ahanyima y'ezisharwaho, eziraabe zirugire omu
mushango ogu yaayatwire. Ekihembo ekyo nikiija kumuheebwa obutarenzya myezi
mukaaga zaamara kutungwa.

(i) Rwata-bihama naija kuhayo okushaba kwe k'okushashurwa omu minisiture
nainga ekitongore ekyatungire esente ezaacungwirwe.
(ii) Rwata-bihama ku yaakuba atashashwirwe omu bwire bw'emyezi mukaaga,
naabaasa kutwara enshonga ze omu kooti zikorweho.

2.14 Emishango n'ebifubiro
Omuntu naakora omushango ahansi y'Eiteeka eri:
 • Yaayatura ebirikukwata ahari rwata-bihama;
 • Yaayatura ebiri omunda y'obutumwa obwayaturwa
 • Yaabonabonesa rwata-bihama
 • Yaabura kugira eki yaakora ahanyima y'okuwaturirwa
 • Yaayatura ebitahikire/ebishuba

Emishango egi neehebwa ekifubiro ky'okumara omu kihome emyaka etaano (5)
nainga okuha omutango gwa 2,400,000/=

EITEEKA RY'OKUMANYISIBWA AMAKURU ERYA 2005

Eiteeka eri rigyendereire kuba ekikwato ky'okuha abantu obushoborozi ngu
babaase kuta offisi za gavumenti aha mutindo gw'okukora gye, kukozesa gye
ebintu byayo, kukorera omu mushana, kugira obujunaanizibwa hamwe
n'okukorera aha Ngyenderwaho y'eihanga, obwo barikushaba amakuru/okumanya
agarikukwata aha nshonga z'omuntu wa buriijo. Eiteeka niriha obugabe
bw'okushaba n'okutunga okumanyisibwa/amakuru agu ebitongore bya gavumenti
biine. Ekiragiro nikiikiriza okutaho omukozi w'eby'amakuru ou omurimo gwe
mukuru n'okwikiriza kandi akakora aha kushaba kw'ekika ekyo.

EKICWEKA 1
1.0 KUTUNGA EBIHANDIIKO N'AMAKURU
1.1 Obugabe bw'okubibona
Kurugiirira aha Iteeka ry'okutunga amakuru erya 2005, obugabe bw'omuntu
kutunga amakuru nainga okumanyisibwa tibwine kuba nibuteganisibwa:
 • Enshonga ei omuntu yaaha erikushaba kubitunga; nainga
 • Eki omukozi w'ebyamakuru yaateekateeka ngu owaashaba naija kukozesa
 amakuru ago.

Okushaba kushamereire kuba kuri omu bwijwire kuhwere omukozi w'ekitongore
kubona ekihandiiko nainga amakuru.

 CAPTION

1.2 Ni makuru ki agarikubaasa kutungwa?
Omutuuragye aine obugabe bw'okubona amakuru agu eihanga riine otwariiremu
ebihandiiko n'amakuru ebiri omu minisiture za gavumenti, ebitongore bya
gavumenti, gavumenti z'ebyanga, zaakomiishoni za gavumenti hamwe
n'ebintongore ebya gavumenti ebindi byona, kwihaho ku haakuba haine ebi
eiteeka ritarikwikiriza.

1.3 Obukomo bw'obugabe bw'okutunga amakuru
Obugabe bw'okubona amakuru bwine ahu burikukoma, nahabwekyo, tibugabe
bw'okubona buri makuru. Ahansi y'eiteeka eri, obugabe bw'okubona amakuru
tiburikubaasa kubaho amakuru agarikurondwa gaaba gari:
 • Ekihandiiko nainga ebihandiiko by'enkiiko z'aba minisita (Kabineti)
 • Ebihandiiko by'omushango gwa kooti ogukirikugyenda omu maisho.

1.4 Amakuru nabwo nigabaasa kwimwa haaba:
i) Okushohoza amakuru ago kyaba nikita eby'okwerinda by'eihangaomu kabi.
Eki nikimanyisa ngu ahu amakuru garikubaasa kutaahataaha omu by'okwerinda
kw'aihanga nainga nigabaasa kukozesebwa abatahikire kugakozesa
nk'abaheekyera kukora kubi eihanga.
ii) Okushohoza amakuru kwaba nikubaasa kutaahataaha nainga kwaba
nikutaahataaha omu bugabe bw'ondiijo muntu nainga ebihama bye nk'oku kiri
omu kacweka 27 ak'engyenderwaho y'eihanga.
iii) Okuhayo amakuru garikukwata aha magara g'omuntu ondiijo atari ogwo
arikugashaba.
iv) Amakuru agarikuha ebirikukwata ahari sayansi nainga obushuubuzi
ebyakuba biri eby'akabi ahari ogwo obiine nka ebirikuruga omu mutwe hamwe
n'amakuru masya.
v) Ahu amakuru garimu okutaahataaha omu obujunaanizibwa bw'omurimo
n'obwesigwa nk'amakuru g'amagara g'omuntu againwe omushaho, amakuru againwe
ba rooya g'aba kasitoma baabo n'ebindi, nainga ahu endagaano
y'abukirikukwataho ahagati y'omukozi orikuhayo amakuru hamwe n'ondiijo
muntu ngu amakuru atagahayo.

1.5 Ebitongore ebishemereire kuba nibiha amakuru/obutumwa/okumanyisibwa

Minisiture za gavumenti zoona, ebitongore byona, gavumenti z'ebyanga,
zaakomiishoni, n'ebindi bitongore byona ebya gavumenti, shana ebyo
ebitarikwikiriza.

Gavumenti z'ebyanga omuri eki, zirimu na za kanso za disiturikiti,
amagomborora, emiruku, za kanso z'amatahuni. Ebitongore bya gavumenti
birimu ebitongore byona ebya gavumenti nk'ekitongore ky'emishoro, banka
enkuru y'Eihanga, ekitongore ekirikuteeza oburuuru, Akakiiko k'eby'eitaka,
Akakiiko k'ebyobwegyese, n'ebindi.

EKICWEKA KYA II
2.0 EMIHANDA Y'OKUTUNGAMU AMAKURU

2.1 Oku amakuru gashemereire kushabwa

Omuntu nainga ekitongore nikibaasa kushaba omu buhandiikye orikukurira
eby'amakuru omu kitongore kya gavumenti ekirikujunaanwa aha makuru.

Omuntu nainga ekitongore ekirikushaba amakuru kishemereire:

 i) Kuha ebirikukwata aha makuru omu bwijwire kuhwera orikukurira amakuru
 kubona:
 Ekihandiiko nari ebihandiiko ebyashabwa; hamwe

 n'omuntu owaashaba amakuru

 (ii) Kumanya omuntu owaashaba amakuru ahu arikuruga;

 (iii) Okushaba ku kuraakorwe omu mwanya gw'ondiijo muntu, ogwo owaashaba
ashemereire kuba naayegambaho ekiti eki yaiziramu kushaba amakuru.

2.2 Orikukurira eby'Amakuru

Kurugiirira aha Iteeka eri, Omukuru Munonga owa buri kitongore kya
gavumenti ni Mukuru w'Amakuru/w'obutumwa. Eki nikimanyisa, ngu mukuru
w'ekitongore, niwe mukuru w'amakuru. Mukuru w'Amakuru niwe ashemereire
kureeba ngu ebihandiiko ebya gavumenti byatungwa nainga shi biriho
kurugiirira aha Iteeka eri.

2.3 Ekitongore kya gavumenti ku kyakuba kitaine Mukuru w'Amakuru

Buri kitongore kya gavumenti kishemereire kuba n'orikukurira amakuru.
Ekyokureeberaho, aha disiturikiti, Diisi (CAO) niwe Mukuru W'abakozi,
Owaigomborora niwe mukuru w'Eigomborora. Omu bitongore bya gavumenti,
orikukurira ekitongore nibamweta dairekita nari ciifu nari mukuru
w'ekitongore. Ebitongore bya gavumenti biine abagambirizi abarikukora nka
bakuru bamakuru.

2.4 Omuntu ku yaakuba atarikumanya kushoma n'okuhandiika

Omuntu atarikumanya kushoma n'okuhandiika nainga ahabw'obutashoma nainga
oburema ku yaakuremwa kuhandiika okushaba kwe, naabaasa kushabisa omunwa.
Ku yaakushabisa akanwa, orikukurira amakuru omu kitongore kya gavumenti
naija kuhandiika ebi baamugambira kandi ahe kope ehandiikire omuntu
owaahayo okushaba kwe n'akanwa.

 CAPTION

2.5 Eki Mukuru w'Amakuru arikukora yaashabwa amakuru

Mukuru w'Amakuru, yaatunga okushaba kw'amakuru, naashabwa ekiragiro kuha
obuhwezi bwona kureeba ngu omuntu yaatunga amakuru agu yaashaba. Omurimo
ogu gwine kukorerwa busha.

Kuhwerwa kutunga amakuru ahansi y'Eiteeka eri n'okwa busha, kwonka omuntu
naabaasa kushabwa fiizi z'okukoresa amakuru. Fiizi z'okukozesa buri muntu
orikutunga amakuru kuruga omu kitongore kya gavumenti. Fiizi ezi
nizitaibwaho minisita arikurabira omu biragiro. Fiizi ezi nizishashurwa omu
gavumenti, ti ha muntu nainga omukozi.

2.6 Emirimo ya Mukuru w'Amakuru

Omurimo gw'okuhwera abantu abarikushaba amakuru
Mukuru w'amakuru aine omurimo gw'okuha amakuru nk'oku garikushabwa ahansi
y'Eiteeka eri. Ahansi y'Eiteeka eri, buri Mukuru w'Amakuru aine omurimo
gw'okuhwera omuntu orikushaba amakuru. Amakuru tigashemereire kwimwa ngu
ahabwokugira ngu omuntu tiyaakuratira biragiro byokugashaba; kwihaho Mukuru
w'Amakuru naabaasa kwanga okushabwa kw'amakuru:

 i) Omuntu orikushaba amakuru yaaba yaabaire yaagambiirwe ekigyendererwa
 ky'okwanga:

 Okugamba okwo kwine kuba kuriho eshonga z'okwanga

Okugamba okwo kushemereire kuba kuriho Orikukurira amakuru nainga ondiijo
mukozi orikubabaasa kuhwera omuntu ogwo kuta okushaba kwe omu muringo
oguraabaase kureeba ngu tikwayangwa.

 (ii) Mukuru w'Amakuru aine kuha omuntu omugisha gw'okuronda obuhwezi
 kuruga aha mukozi arikugambwa omu baruha kumuhwera kubona amakuru.

 (iii) Mukuru w'Amakuru naija kuha omuntu omugisha guringaniire kuhamya
 nainga kuhindura omu kushaba kwe kwenda ngu kuze aha rurengo
 rw'eby'etaago eby'okushaba.

 CAPTION

2.7 Amakuru ku gaakushabwa omukozi otari ogwo ogaine

Ahu Mukuru w'Amakuru yaakwakiira okushaba kandi kikashangwa ngu okushaba
oku kukaabaire nikutwarwa omu kitongore ekindi, Mukuru w'Amakuru aine
obujunaanizibwa bwa:

(i) Kuhwera nk'oku kirikubaasika omuntu orikushaba amakuru kugashaba omu
kitongore ekigaine.
 i) ii) We naabaasa kutwara okushaba oku owa Mukuru w'Amakuru ahu
 amakuru gari oraabaase kuha amakuru kurugiirira oku Iteeka
 ririkugamba, kuhwera orikushaba amakuru kugatunga.

Ahu amakuru agaashabwa gaakubaasa kutungwa kuruga omu kitongore ekindi,
orikukurira amakuru naija kushaba owaashaba amakuru, kuhindura okushaba kwe
akutware ahu amakuru gari, enshonga ahabwenki aine kuba naahindura okushaba
kwe hamwe n'obwire obu okushaba kwe kuraakorerweho.

2.8 Obu amakuru agaashabwa gatarikubaasa kuboneka

Kurugiirira aha kacweka ka 14 ak'Iteeka ahu okushaba kw'okubona amakuru
kurikukorwa owa Mukuru w'Amakuru kandi na Mukuru w'Amakuru atarikumanya
ekitongore eki garimu,. nainga ahu Mukuru w'Amakuru agyerizeho eki
arikubaasa kuronda ekihandiiko kwonka atarikukibona haza hariho enshonga
zirikuhamya ngu ekihandiiko eki kiriho, Mukuru w'Amakuru naija kumanyisa
omuntu omu buhandiikye ngu tikirabaasike kuha omuntu ekihandiiko.

Ekihandiiko kyaba kitarikureebeka, ekihandiiko eine kworeka omuntu
owaashaba amakuru emihanda ei orikukurira amakuru yaaraba kuronda amakuru
ago kandi n'enshonga ahabwenki Orikukurira amakuru yaahika aha kusharamu
ngu amakuru tigariho.

2.9 N'oha orikusharaho kuha amakuruOrikukurira amakuru ou barikuba
bashabire amakuru niwe aine obushoboorozi/omurimo, kureeba ngu, yaamara
kushabwa amakuru omu biro abiri na kimwe aine:

 i) Kumanya ngu amakuru agaashabwa nigo ago agarikubaasa kutungwa.
(ii) Agarukyemu omuntu owaashaba eki yaasharaho kumuha nainga kutamuha
amakuru. Yaasharaho kumuha amakuru,

Orikukurira amakuru aine obujunaanizibwa bw'okuha owaashaba amakuru
ekihandiiko kandi neeba erimu ebi:
 a) Ebishare ebi aine kushashura kugatunga (byaba biriho)
 b) Omuringo ogu araagatungyemu; na
 Omuntu orikushaba amakuru naabaasa kujuriza omunda omu kitongore
 nainga ahababe omu kooti, kurugiirira oku enshonga eri, ahabw'ebishare
 by'okushashura nainga foomu y'okiwijuza kutunga amakuru nainga emihanda
 y'okurabamu, otairemu obwire bw'okushabiramu.
2.10 Omurimo gw'Orikukurira amakuru ahu okushaba kwayangwa

Mukuru w'Amakuru aine obujunaanizibwa bw'okuha ekihandiko y'okwanga
kw'okushaba. Ebaruha eshemereire kugira:

 (i) Enshonga ahabwenki haabaho okwanga, ataireho n'okutamu ezo eziri omu
iteeka, ezi ayegamiire kuhika aha kwanga.
 i) Omu kuha enshonga z'okwanga, Mukuru w'Amakuru taine kuba naatamu
 ebiri omu kuhandiiko ekyashabwa.
 ii) Aine kugira ngu omuntu naabaasa kujuriza nainga ashabe kooti
 kumugarukamu aha kwanga kumuha amakuru.

 CAPTION

2.11 Omuringo n'oku amakuru garaatungwe
Amakuru gaamara kutungwa, omuntu aine obugabe bw'okutunga ekihandiiko kyona
hatariho kuzibirwa nainga gabaasa kuheebwa omu bicweka by'ekihandiiko
ekyashabwa. Orikukurira amakuru aine omurimo gw'okugambira omuntu omuringo
ogu araamuhe amakuru.

Omuntu naabaasa kubona amakuru ahanyima y'okushashura ebishare nainga
ahabwa busha. Ebishare hoona nibiba byateirweho kare kandi omuntu naabaasa
kujuriza aha bishare ebyo yaaba naateekateeka ngu biri ahaiguru.

2.12 Omuntu naabona ata amakuru yaaheza kwikirizibwa?
Omu Iteeka eri, omuringo ogu amakuru garatungwe nigurugiirira aha muringo
gw'ebihandiiko ebirikushabwa.

 (i) Ekihandiiko ku kyakuba kiri omu buhandiikye, Mukuru w'amakuru aine
omurimo gw'okuha kope y'ekyo kihandiiko. Mukuru w 'amakuru kandi naabaasa
kukora entebeekanisa kureeba ngu owaashaba amakuru yaashwijuma ekihandiiko.
Eki kyabaho, omuntu orikushaba amakuru naija kwikirizibwa kugashoma
atakoziremu kope.
Amakuru gaaba gatari mu buhandiikye:

a) Haaba hariho amakuru agari omu bishushani nainga aha mpapura,
 Orikukurira amakuru naija kutaho entebeekanisa y'okureeba ngu kope ezo
 zaarugamu kandi zaahebwa owaazishaba. Kwonka, empapura eziraateerwe
 naizaija kukorwa ebyoma ebiraabe biri omu kitongore kya gavumenti.
 Ekyokureeberaho, torikubaasa kutunga ekihandiiko kitiirwe kompyuta kandi
 Eekitongore kya gavumenti kiine Taipurwaita.
b) Ku haakuba hariho ekiijusyo, eki ebigambo byakyo nainga amakuru gari omu
 maraka nainga vidiyo, Mukuru w'amakuru naija kukora entebeekanisa
 y'okuhurira nainga kworeka vidiyo. Ekitongore kya gavumenti kyaba
 nikibaasa kuhindura ebyo biijusyo kubita omu buhandiikye, Mukuru
 w'amakuru nabaasa kukora enteekateeka y'okureeba ngu owaashaba amakuru
 yaatungaho kope.
c) Ekiijusyo ku kyakuba kiri omu karimagyezi nainga omu muringo gurikushoma
 ekyoma, Mukuru w'amakuru naabaasa kuha kope omuntu oshabire amakuru.
d) Ekiijusyo ku kyakuba kiri omu kompyuta kandi kirikubaasa kuheebwa
 okishabire omu muringo ogwo; naainga
e) Omu muringo ogundi gwona, harikuheebwayo kope kope.

2.13 Ahu omuntu atarikubaasa kuhayo okushaba kwe ahabw'obutamanya
kuhandiika nainga oburema

Omuntu oine oburema aha mubiri naabaasa kushaba amakuru omu muringo ogundi
kwenda kuhwera omuntu kutunga amakuru ago. Ahu omuntu ogwo yaakushaba
amakuru ngu gamuheebwe omu muringo ogu arikwetegyereza, amakuru nigaija
kumuheebwa omu muringo ogwo, kandi habeho kope yaago omu muringo ogwa
buriijo. Buri muntu weena, nangwa n'otari murema naabaasa kushaba ngu
amakuru bagamuhe omu muringo ogundi kandi kikorwe. Ahu omuntu yaashaba
amakuru omu muringo ogundi, nibaza kugamuha omuri ogwo muringo, kwihaho
kukikora kyaba:
 i) (i) Nikitaaha omu mirimo nainga obwebembezi bw'ekitongore;
 ii) Ahu kibaasa kuba nikireetaho akabi omu kukuuma ekiijusyo;
 iii) Nainga okukora ekyo kyaba nikihenda ekiragiro kya koperaiti
 amakuru ku gaakuba gatari g'ekitongore ekirikugaha.

2.14 Ni ryari obu amakuru agaashaba gaakwimwa
Amakuru nigabaasa kwimirwaho nainga kuraba omu bikorwa Mukuru w'Amakuru
naabaasa kuha ebaruha erikushoboororera omuntu orikushaba amakuru ngu
okubona amakuru kwarema. Ebaruha egyo eine e kuha enshonga z'okwanga. Aha
rubaju orundi, omuntu naabaasa kumanya ngu okushaba kwe kwangirwe mukuru
w'amakuru yaaremwa kusharamu aha kushaba kw'omuntu kumara obwire bw'ebiro
21.

 CAPTION

EKICWEKA III

3.0 Kwetomboita n'okujuriza
Omuntu naabaasa kwetomboita ow'Omuramuzi, arikuhakanisa okusharaho
kw'Omukuru w'amakuru:
 i) (i) Kwanga kumuha amakuru;
 ii) (ii)Kusharaho kwongyera aha bwire obu omuntu ashemereire
 kutungiramu amakuru
 iii) (iii) Kusharaho kushashuza ebishare by'okutunga ekiijusyo
 iv) (iv) Kusharaho obukomo omu kuzibira okutunga amakuru

Omuntu atamazirwe n'okusharaho kw'omuramuzi w'aha rurengo rwa disiturikiti,
naabaasa kujuriza omu Kooti Enkuru arikuhakanisa eky'omuramuzi w'aha
Disiturikiti.

 OFFICE OF THE PRESIDENT
 DIRECTORATE FOR ETHICS AND INTEGRITY
 2nd Floor, Social Security H`se
 Plot 4 Jinja Road
 P. O Box 7142, Kampala
 Website wwwdei.go.ug

-----------------------
WAABA NOMPA EBICWEKA 30% NINKUSHARURIRAHO HATI

Kuri noogira eki waayongyera kungambaho, ninyija kukubingiraho.

 Eki barikwetaaga n'omukono mukye gw'okubahisya aha senta

 SENTA Y'AMAKURU

 NYESIGA, TORIKWETENGA KUMANYA

 MUSHAIJA WE, EKIRIKUGYENDA OMU MAISHO N'ENKI?

 Reka kushiisha obwire bwawe sebo, irooko oze ow'omuramuzi

 Kare - Omu Iteeka ry'Okubona amakuru, noija kushabwa kwijuza zaa foomu,
oshashure ekishare kandi obe oyeteekateekire kurindaho obwire
oburaakuheebwe - emyezi, obundi emyaka. Obundi, noobaasa obutatunga makuru
goona.
</runya>
<runya id="file3215680" filename="Entasi  WORK.doc">
Entasi, Tuesday 06 – 12, 2013
Amakuru

Bakwatsire Motoka ya MP Kyamadidi yaaborooga ahabw’amabanja ga 20m/=

Omushaki: Doreen Nasiima

Ba Burooka ba koti enkuru omuri Kampala aha Rwakashatu esaabiiti ehwaire,
bakwatsire motoka ya MP wa Rwampara Mujuni Vicent Kyamadi di
ahabw’amabanja ga 20m/=

Amakuru agatungirwe Entasi nigooreka ngu Kyamadidi akasinga motoka ye
y’ekika kya PRADO namba UAQ 684A omuri za kafuna ez’omuntu omanyirwe nka
Tumusiime aha sente zirikwingana 20m= baagikwatira ahari Mulago
baagikwatira omu parking yaabo kugiguza. Banyakugikwata babaire nibaronda
MP Kyamadidi na motoka ye bombi kukwatwa. Kyamadidi ku baaherize kukwata
motoka ye atyo we yaataranga yaayeshereka ngu batamuta omu mpingo akaza omu
kihome. Banyakugikwata babaire beebembeirwe Brian Kanyesigye aba Primex
Business Group ey’omuri Kampala kandi babaire baine n’ebaruha ya kooti
enkuru y’okumuronda na motoka ye. Kyamadidi esente ezo bakazimuha kumara
ameezi mukaaga agahingwire enyima kwonka yaazinyaga. Kooti ekaija
yaashohoza ebaruha y’okumukwata ebiro 17/7/2013 kuruga obwo batuura bamuri
aha kagyere baitu batarikumubona. Mbwenu ijo orwakashatu ku abaire ari aha
irwariro Mulago, abareeba aguruka omu motoka, ekishumuruzo akisigamu atyo
airuka, ku bagihikireho baashanga ekishumuuruzo kirimu eriyo
neyaka,baagivuga bagitwara. Hati nibagira ngu motoka bagiine, kwonka
nibamuronda nk’omuntu. Enyimaho, Kyamadidi nabwo motoka egyo neegambwa kuba
yaakwatsirwe abandi baagitwara kwonka yaija yaagicungura. Kyamadidi ebiro
ebi abaire naashaba rifuti omuri ba MP bagenzi be kumwiha Kampala kumureeta
Mbarara atyo akahika omuri Mbarara akavuga ey'omukazi we Shifra UAL 966
y’ekika kya Harrier. Entasi ku eteire esimu ya Kyamadidi kumubuuza aha
birikumugambwaho, ebaire etariho kumara ebiro bibiri.

Owa GBK Akwatsirwe Arikwiba 2m

Omushaki: Nagudi Fatuma Mbarara

POORIISI omuri Mbarara eine omu nkomo omushaija omanyirwe nka Tashobya
Bonath obaire naakora nka Sales Manegya, 30 omutuuzi wa Kakoba Mbarara
akomiirwe ogw’okwiba 2m. Nikigambwa ngu Tashobya aibire 2m kuruga omu
kitongore ky’okunywa nk’amaizi amate n’eshande ekya GBK obu yaagurize bimwe
aha bintu kwonka akabura kwanjura nk’oku ashemereire kwanjura. Amakuru
nigagira ngu bwanyima ya bakama be kumwerarikirara bakagyenda baamutabariza
aha poorisi ahansi y’enamba y’omushango SD REF. 99/29/07/2013.

 EMIZAANO; ENTASI TUESDAY 06/12/2013
 NYABUBAARE F.C ESINGIRE BURERE F.C NA GOAL 1-0

 B.Mbyemeire, Bushenyi
HABAIREHO omupiira gw’omukago ahagati ya tiimu ibiri Nyabubare F.C omuri
Bushenyi na Burere F.C okuruga Buhweju Nyabubaare niyo esingire na gooro
emwe ahari busha. Abatebeekaniise emizaano egi nibagira ngu n’okwenda
emiyeeto ya Burere omu district ya Buhweju yaamanyana n’eya Nyabubaare omu
district ya Bushenyi.

ROONEY ASHABIRE NGU BAMUREKYE AZE OMURI CHELSEA AHA $40m

WAYNE ROONEY naayenda kugyema omutendeki we David Moyes kumureka akaza
omuri Chelsea. Rooney taine busingye omu tiimu ya Man United kuruga omuzani
Van Persie yaija omu United kandi naayenda kuteekayo okushaba kwe agyende
wiiki egi.

AMAKURU OMU NTASI; TUESDAY 06/12/2013

Aba FDC Bahayiire Meeya Byamukama Kurekura omu Biro 30
Omuhandiiki w’Entasi
Kamwenge
Ab'ekibiina ekirikuhakanisa gavumenti ya NRM eya FDC omuri Kamwenge
bwanyima ya ceyamaani wa NRM ahabwa Kamwengye kandi ori meeya w’orurembo
Geofrey Byamukama omu kashushani yaaba atagarukire omu ofiisi ye juba
beeteekateekire kutaho akesharingo bamutaasye omu ntebe. Okuhaya kwizireho
omurukiiko aha mbuga za ofiisi ya FDC Kamwenge, esabiiti ehweire
orutebeekanisiibwe abeebembezi ba FDC rwebembeirwe owaabaire ayetsimbire
aha ntebe y’obwa Meeya kakahendera kamugandikire. Dr. Matovu Benjamin.

OWA 2O BAMUKWATIIRE OKUTOROBOZA AKA 10
Omushaki: Simon K.Turibmwe Kasese.

POORIISI omuri Kasese eriyo neecondooza omushaija w’emyaka 20 omanyirwe nka
Mumbere sam (omu kashushani) ahabw'okuteekateekwaho kuba ahambire akeereere
k’emyaka 10 y’obukuru.
Kurugiirira aha omuhwezi w'amakuru wa ba mbega ba pooriisi omuri Kasese
Joseph Andama agambiire Entasi ngu Mumbere omuturaggye wa Kumbukamabwe
omuri Mpondwe tauni kanso naagambwaho kuba yaakwatsirwe atungamiire akaana
obwe barikureeba obuubunu bwe ahansi n’ahaiguru.
</runya>
<runya id="file3512399" filename="ESSAYS2 MODIFIED2.zip">
<archive_file filename="ESSAYS2 MODIFIED2/Ankole sonia2.doc"> Seen/SK

 ANKORE

Obutegyeki bw'Abachwezi omuri Ankore ku bwahwaireho omu kyasha kya ikumi-na-
itaano (15), Ruhinda Rwajunaki-mwene-Wamala owaabaire ari omutegyeki
w'Abachwezi akatandikaho Nkore, hati erikwetwa Obugabe bw'Ankore.

Oruganda rw’Abahinda nirwo rwabaire nirutegyeka Ankore. Abahinda nibagambwa
kuba baabaire bari baijukuru ba Ruhinda; akaba ayetwa Ruhinda ahabw’okugira
ekikaba kiri kwiraguura aha maisho ge; ekyo kikaba bakaba nibakyeta
“ekihinda”. Nyina wa Ruhinda akaba naayetwa Njunaki, kandi akaba atuura ari
omuzaana omu kikari ky’Omugabe.

Obutegyeki bw’Abachwezi bukabuga omu bicweka bitari bimwe na bimwe, ebirimu
Zaire, Tanzania, Rwanda, n’ebindi bicweka bingi. Nikyo oreebera Abahaya ba
Karagwe eya Tanzania nibashushanisa engamba n’Abanyankore b’omu
muburegyerwa-izooba bwa Uganda.

Abachwezi bakaba bari baraingwa, baine enyindo naigwa kandi bari abatungi
b’ente z’amahembe maraingwa munonga. Baijukuru baabo bakaba bari Abahima ba
Ankore; Abatutsi ba Rwanda; Abanyamurengye aba Zaire; oteebirwe
n’Abasongora ba Kaseese.

Omu mwaka gwa 1520, Omukama Chwamari ow’Obukama bwa Bunyoro, akataahiirira
Ankore na Rwanda. Omu bunaku obwo, Omugaabe Ntare IV akasherura obweshereko
omu ihamba rya Muzaire-Otaakwa omuri Karagwe eya Tanzania.

Okuruga kare na kare, Ankore ekaba eri emwe baitu eby’entunguuka bya Uganda
bikagibaganisamu omu mwaka gwa 1901, obu endagaano ya Ankore (eyetwa
“Ankore agreement” omu Rungyereza) ehandiikwa. Obwo nibwo ehinduka Ankore
kandi entebe y’omugabe ekaheebwa ekitiinisa kihango munonga. Nibwo
n’Abangyereza - Abajungu kuruga omuri Bungyereza (Britain) baatandika
obutegyeki bwabo, bakakubuura Nkore na Uganda yoona. Endagaano egi ekaba
ebahaire obushoboorozi kutegyeka Ankore.

Obunaku obwo, enganzi ekaheebwa amaani ag’omuringo gw’omutaano, kandi ekaba
etegyeka kuhweraho omugabe. Obutegyeki bw’Abajungu butakaizire, Nkore ekaba
egaita Isingiro, Kashaari, n’ekicweka kimwe kya Rwampara.

Ku baaherize okuta omukono aha ndagaano egi, emyanya eyaabaire erimu
Sheema, Buhweju, Mpororo, yoona ekagaitwa ahari Ankore. Emyanya eya Buhweju
bakaba bari abariisa; Mpororo bari beene-Rukaari na beene-Kirenzi; Igara
bakaba bari beene-Mafundo. Obutegyeki bw’Abangyereza bukagaita hamwe
amashaza ago goona kwenda ku gategyeka kurungi.

Nkore ekategyekwaho abagabe 23 kuruga ahari Ruhinda kuhisya ahari Gasyonga
III. Obugabe bwa Nkore bukaihwaho omwebembezi wa Uganda Milton Obote omu
mwaka gwa 1967 kandi na hati ti bwakagarukahoga.

Ankore nainga Nkore nk’okuyaabaire neemanywa n’emwe aha bugabe
obwarabaireho omu Uganda kandi nk’oku twaba twagigambireho, ekantandika
kare na kare omu kyasha kya 15. Okwiha kare omu buhangwa, Ankore ekaba
neemanywa nka Kaaro-Karungi kandi ekigambo Nkore kiizire kumanywa omu
kyasha kya 17, obu Kaaro-Karungi yaataahirirwa Chwali owaabaire ari Omukama
wa Bunyoro-Kitara akagisheenya.

Aha nyima y’endagaano ei baateireho omukono omu mwaka gwa 1901 nk’oku twaba
twagigambireho aha ruguru, Ankore ekagira emiringo ebiri ey’abatuuragye
abaabaire barimu Abahima – aba bakaba bari abariisa nainga abatungi kandi
baine ente nyingi, kwonka bakaba batahinga. Hakaba hariho n’Abairu – aba
bakaba bari abahingi kandi bakaba bataine nte. Mbwenu eki kikatuma Abairu
n’Abahima kukora hamwe ahabw’okuba omwe akaba ayetenga ebi mutaahi we aine
– nk’amate n’ebihingwa.

Abantu b’omuri Ankore nibeetwa Abanyankore kandi nibagamba orurimi rubari
kweta Orunyankore. Abanyankore aba, nibatuura omuri zaadisiturikiti ezirimu
Mbarara, Bushenyi, Isingiro, Ntugamo, Mitooma, Kiruhuura, Ibanda, kandi ezi
zoona ziri omuri burengyerwa-izooba bwa Uganda. Abantu ba Nkore nibagamba
Orunyankore, kandi omuntu yaaba naayenda kugamba omu bwingi naagira ngu
‘ba’: ekyokureeberaho “Banyankore”; kandi omuntu yaaba naagamba omu bukye
naayejunisa “mu” nka “omuntu”. Omuntu yaaba naayenda kugamba ngu ekintu kya
nanka, naakoresa “ki” nainga ‘bi’ byaba biri bingi.

Abanyankore tibaine biro bikuru nk’ebyabo ahakuba eby’obutegyeki byabo
(obugabe) bikahwaho. Hati ebiro ebikuru ebi baine ninka Nohiri na Paasika
(okuzooka kwa Kristo).

Omuri Ankore, ente nikyo kintu ky’omuhendo eki baabaire baine kandi bakaba
baziihamu ebintu nk’amate, amajuta g’ente, enyama, eshagama, empu z’ente
hamwe n’ebindi. Ente zikaba nizi koresibwa omu by’obushuubuzi ebi Abahima
baabaire bakora n’Abairu, bakaba baziguza kuguramu ebyokurya nainga bahayo
ente reero babaha ebyokurya. Omugasho muhango munonga oguzaabaire zeine
kukaba kuri kuzikozesa omu kuhingira nk’enjugano. Nangwa obumwe ente enungi
munonga ekaba ekoresibwa omu kushaba ku gihongayo owa baaruhanga baabo
batari bamwe na bamwe. Abandi bakaba bazigabira banywani baabo kuhamya
omukago, abandi bazigabira omugabe kumworeka obuhagizi bwabo. Ente ka
yaabaire neetwarwa nk’eky’omuhendo buziima! Eki kikaba kirugiirira aha
bintu bitari bimwe na bimwe ebirimu ebibara, obuhango, amate agu eri
kukamwamu gaaba gari maingi, hamwe n’amahembe gaayo gakaba gaine kuba
maraingwa munonga. Aha myaka mito, abaana bakaba babeegyesa erangi z’ente
zaabo, kwenda ngu zaajwanga n’ez’abandi babe nibabaasa kumanya ezaabo.

Abantu ba Nkore nainga Abanyankore, bakaba nibaikiririza omuri Ruhanga
ninga omuhangi ou baabaire nibamanya ngu ari omwiguru ashwekirwe ebicu.
Abanyankore bakaba nibaikiriza ngu Ruhanga niwe ari kuhanga buri kimwe
kandi niwe ari kuheereza, kandi bakaba nibaikiriza ngu abantu ab’emitima
mibi bakaba bakoresa bwa ruhanga obukye kureetaho ebintu bibi, ebisiraani,
enjara, endwara, ekyanda, okubura ruzaaro hamwe n’okufa omu bantu.

Abahima n’Abairu bakanywana munonga ahabw’okushuubura ebi baabaire bakora
hamwe kwonka bakaba baine obutaikirizana omu kukora hamwe – hakaba hatariho
buraingaaniza ahagati yaabo. Abairu bakaba batari kwingana n’Abahima kandi
ekyabaaire kireeta obutaikirizana obu n’okugira ngu Abahima bakaba baine
amatungo agu Abairu baabaire bataine. Ababiri aba bakaguma n’obutingana obu
kandi Abahima bakaba batashwerwa Abairu kandi ku habaire hagira abaayenda
ku kikora, obugyenyi obwo bukaba bufa bubura kubaho.

Abahima bakaaba baheereza Abairu ebiri kuruga omu nte nk’amajuta, amate
n’ebindi ahakuba Abairu abaabaire bari abahingi tihaine ahu baabaire
babiiha. Abahima bakaba bari bakye aha Bairu mbwenu kikaba kyorobera Abairu
kugabira Abahima ebirabo hamwe n’okugumira emicwe yaabo.

Obugabe bwa Ankore bukaguma nibweyongyera omu mashuuma hamwe na burengyerwa-
izooba. Obugabe bukaba bwine entwaza n’enkora yaabwo. Abashaija bakaba
bahayo ente ow’omugabe kworeka obuhagizi hamwe n’okusiima ahabw’obusinguzi
bwabo nk’omu kutunga ente. Obumwe omugabe akaba aikiriza ente nainga
abashaba ku mwegaitaho omu mahe ge. Omushaija ku yaabaire aruga kurwana,
omugabe akaba amuheereza obukuumi.

Omugabe akaba aine amaani g’okutoorana abaabaire baba abakama haza aba
bakaba bamutooranira abarwani abaabaire bakuuma ekyanga kyona. Kwonka
Abahima bonka nibo baabaire baza omu mahe. Omu bagabe ba Ankore harimu
Ellison Karuhanga, Ruhinda, Nkuba, Nyaika, Ntare I, Rushango, Ntare II,
Ntare III, Kasasira, Kitara, Rumongye, Mirindi, Ntare IV , Macwa,
Rwabirere, Kahaya I, Rwebishengye, Kayungu, Gasyonga I, Mutambuuka,
Rugingiza, Ntare V, Kahaya II, Gasyonga II.

Omu by’obushwere, omwishiki ku yaabaire ahisya emyaka munaana, okukira omu
Bahima, okumutebeekanisiza okushwerwa kukaba kutandika. Omwishiki akaba
atari kugaruka kuzaana n’abandi baana. Abaishiki okukira bakaba babareka
omu nju, bari kubariisa enyama hamwe n’obushera bw’ekinyankore kandi bakaba
babagyema okunywa amate maingi munonga kwenda ngu bagomoke. Omushaija omwe
aha kuhingira akangira ngu “bakaba babariisa kandi babanyweisa amate
oshanga bataine n’agatambura”. Okugomoka omu Bahima nibakitwara nk’oburungi
kandi amate nigamanywa nk’eky’okunywa kiri kuboneza omwishiki.

Omwishiki ku yaabaire atandika kushuna amabeere, akaba aragiirwa kwetwara
gye kandi akaba atashemereire kwejumbira omu nshonga z’omubonano eza baire
zibaasa kumureetera enda – kutwara enda y’endaaro. Obwa kare omwishiki
owaabaire agira enda atakashweirwe akaba afubirwa munonga, kandi abamwe
bakaba baitwa.

Ishe w’omwojo ari kuyambwaho bakye aha banyabuzaare bakaba barondera
omutsigazi omukazi w’okushwera kandi ashashura n’e njugano ei abazaire
b’omwishiki baabaire bamushaba. Obwire obwingi, enjugano ekaba eba erimu;
ente ibiri, embuzi ishatu, hamwe n’enyungu z’amaarwa omu Bairu. Omu Bahima
zikaba ziba ziri ente kuruga ahari ibiri kuta ahari makumi-abiri (20)
kurugiirira aha bugaiga bw’omuntu.

Obumwe omu kuronda omukazi nainga omushaija w’okushwera, abaana bakaba baba
batari kumanya n’oha: abazaire nibo baabaire bakora buri kimwe. Aha nyima,
ab’ow’omwojo bakaba baija kwakiira omukazi waabo. Omu buteeka, omwana
w’omwishiki akaba atashwerwa bakuru be ku baabaire baba batakashwirwe.
Omwishiki omuto ku yaabaire aba niwe yaashabwa, abazaire bakaba bahayo
omukuru aha kuhingira. Omushaija ku yaabaire akimanya, akaba atashemereire
kubuuza, kwihaho akaba aba aine okuheereza ezindi enjugano kutwara
omwishiki omuto. Aha mukoro gw’okuhingira, omwishiki omugore akaba
ashendekyerezibwa ishenkazi. Abamwe nangwa nibagira ngu ishenkazi akaba
abyama n’omugore omwojo kumanya oku arikutwaza enshonga z’omu kitanda.
Kandi abamwe nibagira ngu ishenkazi akaba aza omu kishengye ky’abagore ku
hurikiza yaaba omwojo yaabaire aine amaani. Ogwo ishenkazi akaba ayeshereka
ahansi y’ekitanda.

Ishenkazi ogu akaba ahabura omwishiki aha ku yaabaire ashemereire
kureeberera amaka ge hamwe n’omushaija we. Omwishiki akaba ashemereire kuba
ashugaine, kandi aha kiro kye eky’okubanza bakaba bataho eshuuka ya mutare
reero aha nyima y’okuteerana n’omushaija we, hakaba hazaho eshagama. Kandi
owaabaire atashugaine, bakaba bamuheereza ekinushu kirimu omwina nainga
eshuuka eine ekiina eki yaabaire atwara ow’abazaire be.

Abahima n’Abairu bakaba batashwerana. Abahima bakaba bakishanga nk’ekiri
kuhemurana kushwerwa Omwiru, kandi kikaba kitari kwikirizibwa Omuhima
kuheereza Omwiru ente. Mbwenu omwiru akaba naareebwa nk’otaine nte
z’okuheereza yo nk’enjugano ahakuba bakaba bari abahingi. Ente zikaba ziri
ez’omugasho munonga kutari aha kushwera kwonka baitu n’omu maka ahabw’okuba
nizo zaabaire zoorora abaana.

Omukazi owaabaire atari kuzaara akaba aba ataine ekitiinisa omu Banyankore.
Eki kikaba kituma buri mukazi kwenda okushwerwa akazaara abaana. Omukazi ku
yaabaire atazaara, omushaija we akaba ashwera ondiijo. Omushaija kugira
abakazi baingi kikaba nikiikirizibwa ahakuba omugabe n’abagaiga bakaba
bashwera abakazi baingi.

Obwa hati, nihaaba hariho omuntu wa kashatu ou bari kweta kateera-rume
nainga kyebembera. Aine kuba naamanya amaka gombi kurungi. Ogu niwe ari
kwebembera baakishwera nainga ab’omugore omushaija okuteisa aha njugano
n’eby’okuhingira. Kateera-rume aine ekitiinisa kandi niwe arikuza omu maka
g’omukazi omugore kureebeka ngu ab’omu maka ago baabaikiriza hamwe n’omu
kushaba kushwera omu maka ago.

Okushaba ku kwabaire kwikirizibwa, eka y’omwishiki ekaba ebeeta kugaaniira
aha by’enjugano. Kateera-rume niwe yaabaire ayebembera abagyenyi abo, niwe
ari kuteera kodi aha muryango kandi nibaba tibari kwikirizibwa kutaahamu
baba batabaikiriize. Aha rwigi orwo, hakaba habaho ebibuzo bitari bimwe na
bimwe biri kuruga omu maka g’omukazi. Ab’omushaija nibakira kwija
n’amaarwa. Aha nyima bakaba bagaaniira aha njungano n’ebindi birabo
kurugiirira aha bi eka y’omwishiki eri kwenda. Abamwe nibabiheera aho.
Amaka agamwe bakaba booheerezayo ente ezi baabaire nibeeta enkwata-rugo.
Eki kikaba niki kira kukozesibwa omu Bahima.

Ente ku zaabaire zihika omu maka g’omwishiki, hakaba hakorwa omugyenzo ngu
ahu mukuru w’omugore yaabaire ahemba akariro kandi eki kikaba nikyetwa
“okuhembera”. Aho hakaba hakurataho okwevuga reero orunaku rw’okuhingira
ruheebwa.

Omu kigaaniiro eki nainga omu kwikirizagana, abagore bombi tibashemeire
kwejumbira omu kigaaniiro eki. Omugore ow’omwishiki akaba asherekwa hare
ahu yaabaire atashemereire kuhurikiza ebi bari kugamba nainga kuteisaho;
kandi omugore ow’omwojo akaba aba ataine kugamba, akaba aine okuguma
ahunami ategyereize ebyarugamu. Omu bwire obwo, omugore omushaija naaba ari
nk’omugabe ahakuba buri kimwe niba kimukorera.

Omuri Ankore, omushaija niwe ashwera omukazi, baitu ti mukazi kushwera
omushaija. Kikaba ni kizira omukazi kushaba okushwera omushaija. Kare
abakazi bakye bakaba batari barungi b’okushwera n’obu hati abashaija bari
kukunda abari nk’abo.

Okuhingira nigwo gwabaire guri omukoro muhango munonga. Omugore omwishiki
akaba aheebwa ebirabo bingi kuruna omu banyabuzare be. Ebirabo ebi nibyo
byabaire bimuyamba kutandikaho amaka amasya. Ishe w’omwishiki niwe yaabaire
aine omurimo gw’okuronda ebirabo ebi.

Omugamba nikyo kirabo kyabaire kiri eky’omugasho munonga. Omugamba n’ekiti
kirungi ahu ebirabo bingi by’obuhangwa baabaire babikwasa. Aha mugamba ogu
hakaba hariho ebyanzi. Omubaro gw’ebyanzi gukaba gugyenda n’ente ezi
baaheereza omu njugano. Ku baabaire baheereza ente ishatu, ebyanzi nabyo
bikaaba biba bishatu. Ekindi hakaba haba hariho eicuba ery’okukoresa ku
shukyera ente amaizi, ebishaabo n’ebirere by’okucundiramu n’okubiikamu
amakamo hamwe n’enkuuyo, akarobo, ekigagara, ekicunga, amajuta g’okwesiiga
hamwe n’eky’oku muyamba omu kitanda.

Ebyevugo bikaba bikorwa kuruga omu maka g’omwojo kworeka okusiima kwabo
ahabw’ebirabo. Emikoro ekaba ekuratwa okugamba kw’abantu batari bamwe na
bamwe kuruga embaju zoona, okurya hamwe n’okunywa hamwe n’okushemeza
omukoro.

Akasheeshe akaabaire kakurataho, omwishiki akaba arira obwo arikuruga omu
maka gaabo arikuza ow’iba. Ah’eizooba ry’okuhingira, abaana abato omu maka
ago abu bari kweta eshangarizi bakaba bashendekyereza omugore omukazi
ow’omushaija we beitu obwo yaamara kutunga emigisha kuruga ow’ishe, nyina
n’abandi abakuru omu maka ago. Omushendekyereza omukuru akaba ari
ishenkazi. Omugore omushaija niwe yaabaire atebeekanisa entambura
y’enshagarizi kuza omu maka ge kwonka okurugayo kwabo kukaba kutamukwataho.

Omugore omukazi ku yaabaire ahikayo, akaba atandika n’omugyenzo
gw’okushutama aha bibero by’ishezaara. Eki kikaba nikimanyisa ngu nawe
yaaba omukazi we; kasita n’ente ezaabaire ziba zimujugire zikaba ziba ziri
eze. Enshagarizi zikaba zitaaha nainga obumwe baraara aho ekiro kimwe,
kwonka ishenkazi akaba agumayo kumara ebiro nka bina ari kugumizamu
kuhabura omwishiki aha by’omubonano n’okureeberera amaka. Abandi abantu
kuruga omu maka g’omwishiki bakaba baija kwakiira ishenkazi aha nyima
y’ebiro, kandi omwishiki ku yaabaire aba ashugaine bakaba babaheereza
ebirabo ebyabaire biriimu ente n’embuzi omu bindi bingi.

Aha nyima y’okuhingira, omugore omukazi nabwo ti haine eki arikuba
ashemereire kukora kandi nabwo bakaba bamubiika omu kishengye bari
kumuriisa gye hamwe n’okumunyisa amate. Ti haine murimo gu ashemereire
kukora kumara ebiro ikumi. Eki nibakyeta orusiika. Aho nibamara babakozesa
omugyenzo omu kiyungu ogw’okukoza omuriro ahu omugore ari kuhemba omuriro
omurundi gw’okubanza omu maka ago.

Ku haabaire hahwaho emyezi nk’ena, omwojo n’omwishiki bakaba bagaruka
ow’omwishiki kutayaaya eki baabaire nibeeta “okutaatsya ekihara”. Omukoro
ogu hakaba haba hariho okushemererwa – na munonga omukazi ku yaabaire aba
aine enda. Aha nyima y’okutayaaya, bakaba baheebwa ente y’okugyendana
owaabo. Ogu gukaba gukira kuba omukoro gw’aha muheru.

Hakaba hariho ogundi mugyenzo ogwabaire gwetwa okuteera oruhoko. Eki kikaba
nikikorwa kare na kare. Omwishiki ku yaabaire ayanga kukunda nainga
kushwerwa omwojo ahabw’enshonga ez’omwishiki yaabaire aba aine, omwojo
akaba ateekwa kushwera ogwo mwishiki aha mpaka, kandi atakozire emikoro
nk’okuhingira n’ebindi. Baitu omutsigazi ku yaabaire asigura, akaba
ashashura enjugano nyingiho.

Oruhoko rukaba nirukorwa omu miringo mingi. Omuringo ogw’okubanza bakaba
bakozesa enshaaki. Omwojo oyangirwe omwishiki akaba akwata enshaaki, aza
omu maka g’omwishiki, agitambikayo atwo airuka. Omwishiki akaba aba aine
kutwarwa omu maka g’omwojo ahonaaho ahakuba bakaba nibaikiriza ngu enshaaki
egyo ku yaabaire ejuga omwishiki akiri owaabo atakakurasire omwojo,nainga
batakatandikire entebeekanisa z’obugyenyi, omugore nainga ondiijo muntu omu
maka aga akaba afa.

Ogundi omuringo gw’okuteera oruhoko kukaba kuri okusiiga esaano y’oburo
ah’amaisho n’omwishiki. Omwojo ku yaabaire abona omugisha akashanga
omwishiki naasa esaano – obwire obwo bakaba baseera aha rubengo – akaba
aihaho akasaano aha rubengo, akasiiga aha maisho g’omwishiki reero airuka.
Entebeekanisa y’obugyenyi ekaba etandikiraho ahonaaho kandi ku kyabaire
kitakorwa, omwishiki nainga ondiijo muntu omu maka ago akaba afa.

Namunonga omu Bahima, hakaba hariho emiringo eshatu endiijo ey’okuteera
oruhoko. Omuringo gw’okubanza, omwojo akaba ateeka akahungye omu maraka
g’omwishiki haza eki akaba akikorera omu bantu baingi reero yaamara
akigamba munonga kumanyisa buri omwe ngu yaata akahungye aha mwishiki ou
yaabaire naayenda.

Ogundi muringo kukaba kuri okuteeka ekimera ekibari kweta orwihura aha
mutwe g’omwishiki. Obumwe, omwojo akaba ashuka amate aha maisho g’omwishiki
owamwangire ku yaabaire aba naakama.

Okuteera oruhoko kikaba kiri ekikorwa kibi munonga kandi abatsigazi
abaabaire bakikora bakaba bari bariya abashobiirwe kandi abataine kindi
kintu kibari kubaasa kukora. Omwojo ku yaabaire airuka kwonka akakwatwa
ab’amaka g’omwishiki, ka tugire ngu yaamara kutambika enkoko haza bairuka
baamukwata, akaba atunga ekifubiro.

Omwojo n’omwishiki ku baabaire baremwa okuhangaara omu maka, omwojo akaba
aheereza omutango ahu ente ezindi zaabaire zishabwa baitu obwo batagarurize
ente z’enjugano.

Eki niki kuratwa embaga y’okuhingira. Omuri Ankore, enjugano zikaba ziri
ente – obwire bwingi ente ezirengire ikumi (10). Ebi ebirabo bikaba
biheebwa eka y’omugore omwishiki nk’akabonero k’okworeka ku omwojo aine
obushoboorozi bw’okureeberera omwishiki.

Omuri Ankore, bakaba bataikiriza omwana w’omwishiki kutwarira aha mahega
nainga kutwara enda akiri omu maka g’ishe na nyina. Omwishiki ku yaabaire
atwara enda, akaba ayeita, nainga atoroka aha kyaro abura. Omwishiki
kutwara enda atakashwirwe kikaba nikireebeka nk’ekintu kibi munonga.
Omwishiki owaabaire agira enda akiri omu ka, akaba atwarwa ah’eibango rya
Kisizi, reero omwojo waabo akaba amusindikayo afa.

Abanyankore nibatwara abaana b’aboojo nk’ekintu ky’omuhendo ahakuba nibo
bari kusikira b’ishe. Omuzaire nainga taata ku yaabaire aba arwaire akaba
ashabwa kutoorana omusika omu batabani. Obwire obwingi, omutabani omukuru
niwe yaabaire atooranwa. Omusika akaba atwara eby’obugaiga n’eiziina
ry’ishebo kandi niwe yaabaire areebeerera nyina ishe yaaba yaafiire.
Ab’oruganda ku baabaire bareeba ngu ishe tiyaatoorana kurungi omusika
bakaba bamuhabura kandi ku byabaire birema, bakaba baronda ou bari
kuteekateeka ngu naabaasa obusika.

Kandi omugabe ku yaabaire afa okumusikira kukaba kurugiirira aha bintu
bibiri. Eky’okubanza omuntu ogwo akaba ashemeire kuruga omu ruganda
rw’abagabe. Ekindi akaba naateekwa kuba aine amaani maingi kandi ari kukiza
batabani b’omugabe abandi boona. Obumwe okaba otareeba omuntu aho okamanya
ngu aine amaani. Mbwenu eki babaire bakora, bakaba batebeekanisaho okurwana
kw’abatabani. Omwe ku yaabaire asinga mutaahi we, owaasingwa akaba aburaho
nainga obumwe barwaana oshanga omwe yaafa. Owaabaire asinga aho akaba
aheebwa engoma y’obugabe.

Abanyankore bakaba baine obwebembezi burungi kandi butebeekaine. Aha mutwe
gw’omwebembezi hakaba hariho omugabe,hakurataho enganzi, reero abandi
bakaba bari abakuru b’ebyanga. Entebe y’omugabe ekaba neesikirwa kandi
omugabe akaba aruga omu ruganda rw’Abahinda orwa baire ni rumanywa
nk’oruganda rw’abagabe kandi bakaba nibatwarwa nk’abari kuruga owa Ruhanga.

Omugabe akaba aine amaani maingi kandi eki yaabaire agamba ti haine
owaabaire akihakanisa nainga kuhinduraho. Akaba aine amaani g’okurwana,
kuronda amahe, kandi aine n’obushoboorozi – haihi nk’obwa Ruhanga. Omugabe
akaba acwamu aha nshonga z’okutenga orutaro nainga haaba haine kugumaho
obusingye. Niwe yaabaire atoorana abandi baami b’okukora nabo. Abu yaabaire
atoorana akaba ababinga aha mirimo ku baabaire bakora kubi emirimo yaabo
nainga baareetera omugabe ebisiraani. Omugabe akaba aine abandi bakozi
abaabaire barimu abasirikare nainga amahe, abazaana b’omu rubiri hamwe
n’abandi batari bamwe na bamwe.

Abandi bantu abaabaire baine omugasho omu kikaari ky’omugabe hakaba harimu
nyina w’omugabe nainga omugabe-kazi hamwe na mwene-nyina. Aba nibo baabaire
baine obushoboorozi kuhakanisa ebi omugabe yaagamba nainga kuhinduraho. Ti
haine owaabaire afubirwa omu kikaari ky’omugabe, omugabe yaaba ateebuurize
aha babiri aba.

Aha hakaba hakurutaho enganzi eyaabaire eine agandi maziina nk’omukungu
omukundwa, omukungu owaabaire akira abandi boona, omukungu omuhabuzi,
omukungu orikukiza amaani omu gandi maziina maingi. Enganzi niyo yaabaire
eikirizibwa kutaaha omu kikaari ky’omugabe eshaaha yoona na haaba hatariho
rukiiko. Ekaba etuura haihi n’omugabe kwenda ngu omugabe abone enganzi egi
ahu arikugyendera hoona.

Abangyereza batakaizire, enganzi ekaba etooranwa kuruga omu Bahima kwonka
ku baizire baahinduraho baaragiira ngu enganzi etandike kutooranwa kuruga
omu mbaju zoona. Mpaho n’Abairu nabo bakaba baba enganzi.

Obutware bw’Ankore bukaba bwine amashaza ikumi-na-mukaaga (16) kandi buri
ishaza rikaba riine omukungu owaabaire atooranwa omugabe. Abakungu aba
bakaba bari abariisa baine Abairu nainga abahiigi nk’abakozi baabo.
Omukungu akaba ataine maani maingi gari aho; ogwe gukaba guri
ogw’okureeberera abantu abaabaire baija omu ishaza rye kuriisizamu ente
zaabo. Eitaka ryona rikaba nirikoresibwa owaabiire aba naaryenda okukira
abariisa b’ente. Omukungu ogu nawe akaba aba aine abakama ahansi ye
b’okumuhwera omu kushorooza emishoro hamwe n’okumweta ku haabaire habaho
enshonga mpango erikwetenga obukuru bwe. Abakama aba bakaba bakira kuba
bari Abairu.

Omugabe niwe yaabaire aine amaani g’okushara emishango. Akaba aheereza
ebibonerezo nk’okuteera, okwita, okubonaabonesa, omu bindi bingi. Akaba
ayaka n’abantu ente zaabo. Emishango eyaabaire etari y’amaani akaba
agiheereza engazi ye, kwonka emanja ezaabaire eziba nizirenzya ente 50
nainga abakazi kusigaho b’ibabo, ebyo akaba abyekoreraho. Omugabe akaba
atashutama buriijo kucwan emanja, kwonka ku haabaire hagira ekyabaho,
enganzi ye ekaba ebireeta bikiba nibyetenga omugabe, ayeta orukiiko kucwa
orubanja orwo.

Omuntu ku yaabaire aibwaho ente ze, omugabe akaba areeba ngu omuntu ogwo
baamugarura ente ze. Owaabaire anaga ente ze nainga ebindi bintu, omugabe
akaba amuyamba kureebeka ngu ebintu ebyo nainga ente zaagarukaho, kandi
abantu ku baabaire bafeerwa omunyabuzaare waabo, namunonga yaaba aitsirwe,
omugabe akaba abaheereza orusa kwita eka eyaabashobeize.

Omugabe ku yaabaire afa, hakaba habaho obutaikirizana omu kyanga eki bari
kurondamu oraamuze omu bigyere. Obumwe, abakazi be abamwe nainga abakuru
n’abakozi omu kikaari ky’omugabe bakaba baitwa. Eki kikaba kikorwa ngu
omugabe akaba atafa wenka mbwenu aba bakaba bashendekyereza omugabe omu nsi
endiijo. Abandi abaabaire baitwa hakaba harimu abantu abari kuruga omu
ruganda rw’Abasingo. Omubiri gw’omugabe gukaba nigumanywa nk’omuguta
kwenda ngu gugireho entaaniso n’emibiri ey’abandi bantu eyaabaire neemanywa
nk’emitumbi. Omukama akaba aziikwa ab’oruganda rw’Abayangwe. Kandi omuntu
ku yaabaire aza kubika okufa kw’omugabe akaba atagira ngu omugabe afiire
kwihaho akaba agira ngu omugabe ataahize.

Abairu abingi bakaba bari abakurisitayo, kandi Abahima bari abakurisito.
Mbwenu entebe ez’ahaiguru enyingi zikaba zitwarwa abakurisitayo. Eki
tikirashemeize abakuristu hamwe n’abasiramu bakye abaabaire bariho. Aha
nyima hakabarukaho okurwana, n’obu kuraabe kwarahukire kuhwaho.

Entebe y’omugabe ekaba eine ebintu bingi ebyabaire birimu amacumu n’engoma.
Omuri ebi, engoma niyo yaabaire eri ey’omugasho munonga. Ekaba neeyetwa
Bagyendanwa. Hakaba hariho okwikiriza ngu engoma egi ekakorwa Wamala,
owaabaire ari omwebembezi w’aha amuheru w’Abachwezi. Engoma egi ekaba
eteerwa baba nibataho omugabe omusya. Ekaba neebiikwa omu kafuuha akaayo
kwonka kandi gukaba guri omuziro kukinga akafuuha ako. Hakaba hatuuraho
omuriro guri kwaka kandi gukaba guraazibwa omugabe yaaba afiire. Engoma egi
ekaba eine ente ezaayo hamwe n’ezindi ngoma ezaabaire nizeetwa nyakashaija,
eigura, kooma, njeri ya buremba – kandi ezi zoona bakaziiha omuri Buzimba.

Ekikaari ky’omugabe kikaba kyombekwa aha mugongo, kiine orugo ruraingwa
munonga rukozirwe omu bisharagaate. Akaba aba aine embuga mpango munonga
y’okuriisizamu ente. Hakaba hombekwaho emyanya endiijo mirungi y’abakazi
b’omugabe hamwe n’abakozi be abandi. Hakaba habaho ah’okutaahiramu hahango
ahu abagyenyi baabaire bataahiramu, reero hakaba habaho obundi obuhanda ahu
abakozi baabaire baraba.

Ankore nayo ekaba eine entaro nyingi kutandikira omu maka, kuza omu byanga,
kuza omu mashaza, mpaka aheeru y’amahanga agandi. Hakaba hariho okurwana
omu by’obutegyeki hamwe n’amadiini.

Orutaro rw’ensi yoona orwa kabiri ku rwahweireho, Abairu bakanga enkora
n’ntegyeka eyaabaire eriho ey’Abahima baingi kushutama omu ntebe
ez’ahaiguru. Eki ku baakyangire, baatandikaho akabiina akaabaire nikeetwa
“kumanyana”. Abahima nangwa tibara kihakaniise munonga, kwonka eki kibiina
kikaba kiri eky’okuyamba Abairu kuhezaho okubonaabonesibwa oku Abahima
baabaire babataho.

Orundi rutaro rukaba ruri orw’omugabe n’abebembezi b’Abajungu. Omugabe
akatandika kwereeba nk’ori kujoogwa Abajungu aba kandi obwo Abajungu bo
bakaba nibagira ngu omugabe akaba atari kukora emirimo ye nk’oku yaabaire
ashemereire kugikora.

Ankore ekaba eine amahe marungi munonga kandi aga mahe gakaba gaine emitwe,
buri mutwe gwine mukama waagwo ari kumanywa nka mukuru w’ekyanga kandi
obumwe ari kwetwa omukungu.

Okurwana okwingi kukaba kuruga omu mashaza agaabaire geetooreire Nkore nka
Karagwe na Buhweju. Bunyoro nayo ekaba ekira kutaahiirira Nkore.
Ekataahiiriraho Nkore omu bwire bw’obutegyeki bwa Ntare I, Nyabugaro, Ntare
IV na Kitabanyoro. Omu bwire bwa Ntare IV hakabaho orundi rutaro ahagati
y’Abanyankore n’abaserukare ba Kabaundani omuri Buhweju. Omu bwire
bw’omugabe Machwa aha nyima y’okufa kw’omugabe Ntare IV, okutaahiirira
Irebe omugabe wa Bwera kukabaho. Oku bakaibayo ente nyingi hamwe na rutaari
y’omugabe ogwo ei baabaire bakoresa kugwisa enjura. Abanyarwanda n’omugabe
waabo Kigyeri III Ndarabasa nabo bakataahiirira Nkore omu bwire bw’omugabe
Kahaya I Nyamwanga.

Omu kuzaara, Abanyankore bakaba bataine biragiro. Kwonka omukazi ku
yaabaire aba naaza kuzaara omurundi gwe gw’okubanza, akaba asindikwa owa
nyina. Abakazi abaingi bakaba bazaara bataine buyambi kuruga omu bazaarisa.
Kwonka omukazi ku yaabaire aremwa, omuzaarisa akaba ayetwa. Obwire obwingi
abazaarisa aba bakaba bari abakaikuru aha kyaro. Ekyanyima ku kyabaire
kibura kwija omukazi yaamara kuzaara, emibazi y’ekishaka ekaba eheebwa,
kandi ku yaabaire eremwa kuyamba, omushaija w’omukazi akaba atemba aha
mutwe gw’enju aine eshekur, reero ateera enduru asindika eshekuro egwa
ahansi.

Omwana akaba aheebwa eiziina yaamara ati kuzaarwa. Obumwe kukaba kuri aha
muheru gwa nyina kuruga omu nju, obwire oburi kwetwa ekiriri. Omukazi akaba
aguma omu nju kumara ebiro bina omwana yaaba ari omwojo kandi bishatu aha
mwana w’omwishiki. Ebiro ebyo ku byabaire bihwaho, omukazi akaba agumizamu
n’okuteerana n’omushaija we ekyabaire nikyetwa okucwa ekizaire.

Eiziina eryabaire riheebwa omwana rikaba niri gyendera aha mbeera ezi nyina
nainga ishe baabaire baba nibarabamu, obwire obu omwana yaazaarirwamu,
ebiro by’okwezi, omwanya ogu bamuzaariiremu, nainga eiziina ry’abaafaire.
Eiziina rikaba riheebwa ishe w’omwana, ishenkuru hamwe na nyina w’omwana.
Obwire obwingi ishe niwe yaabaire ariha. Amaziina agaabaire gaheebwa,
gakaba gaba gaine eki gari kumanyisa. Eky’okureeberaho, Kyomuhendo rikaba
nirimanyisa ngu abazaire nibareeba omwana nk’ekintu ky’omuhendo omu maka
ago. Omu maziina ag’aboojo hakaba harimu: Baguma, Baingana, Bajuna,
Bamutonda, Bareeba, Baritsigara, Beesigye, Beeyamba, Buhiirwa n’agandi
maingi kandi omu g’abakazi hakaba harimu Burindana, Birungi, Busingye,
Bwijwiire omu gandi maingi.

Omwana ku yaabaire amara nk’emyezi ena, ishe akaba akwata omwana w’omwojo,
amushutamisa omurundi gw’okubanza, amuheereza eiziena rya beishenkuru
abaafeire, kandi amuheereza ente ibiri z’okukoresa. Omukazi nawe akaba
atwara omwana w’omwishiki amushutamisa omurundi gw’okubanza, amuheereza
eiziina rya baanyinekuru be abaafeire, amutwara aheeru amworeka ebigo
by’ente kandi amugambira ngu obugaiga n’emigisha biraaruga omuri uwe.

Omukazi akaba ashemeire kukuragye, kandi omwana ku yaabaire akura mpora,
namunonga yaaremwa okutambura, bakaba bamukomaho obude aha maguru ge
kumuyamba okutambura kwenda ngu atamburire omu kuteera kw’obude obwo.

Omwana akaba aguma na nyina ekiro n’omushana mpaka omwaka guhwaire. Akaba
amuheeka, ari kukora emirimo ye nainga yaaba ahingire. Omwana akaba aguma
naaraara na nyina mpaka omwana ondijo aizire. Omukazi ku yaabaire agira
enda, omwana akaaba abyama na baishenkazi, nainga abamwe babatwarira
baanyinenkuru, baishentobo.

Omu myaka yaabo ey’obuto, nk’emyaka mushanju, aboojo na’abaishiki bakaba
bazaana hamwe, bariisa hamwe. Namunonga bakaba bazaana emizaano etari emwe
n’emwe aharimu okuzaana eby’abagore, eby’aba maama, okwombeka, okufukaana,
okurasha, okwoga omu bidiba, okuzina, hamwe n’akahuuna. Amate kikaba
nikireebwa nk’ekyokurya ky’abaana kandi abaana bakaba baganywa munonga.

Omwana w’omwishiki ku yaabire aza omu micwe, akaba agambira nyina owaabaire
acwamu kugambira ishe nainga kukihunama mpaka areebire omwishiki we akuzire
ahabwo’kuba, omwishiki ku yaabaire aza omu micwe, entebeekanisa z’oku
muhingira zikaba zitandika.

Omu by’okuzaana, abaana – namunonga aboojo – bakaba bazinga emipiira
y’ebireere, abaishiki boogosha abaana nainga boona hamwe bazaana ebya
baamaama-na-taata, akahuuna, citapo. aboojo nangwa bakaba bakunda okuzaana
eby’okufukaana n’emigyere kureeba ori kukiza amaani.

Abanyankore bakaba nibaikiriza ngu hariho Ruhanga owaabaire naatuura omu
iguru. Bakaba bashaba eshaara zitari zimwe na zimwe. Eshaara namunonga
ez’okumusiima aha kuzaarwa kw’omwana. Bakaba basiima Mukama bari kuteera
omu ngaro bagumize ngu: yebare taata Ruhanga. Omu bwire bw’oburwaire,
bakaba bashaba Ruhanga kutambira omurwaire.

Okurugiirira aha Banyankore, Ruhanga akahanga omuntu w’okubanza Rugabe
hamwe n’omukazi w’okubanza, Nyamate, abaabaire baine kuzaara bakaijuza
ensi. Omuri aba babiri, nibaikiriza ngu hakazaarwamu abagabe, abu ahakufa
kwabo, bakaba batwarwa nka baaruhanga abari kuhwera Ruhanga. Aba bakaba
baine emirimo; hakaba hariho ruhanga ow’emisisa, ruhanga owa ruzaaro,
n’ebindi bingi; kandi abo nibo abu abantu baabaire bashaba ebyetaago byabo.
Bwaruhanga obundi bakaba nibabweta emandwa.

Oihireho abagabe abaabaire bahindukamu baaruhanga aha nyima y’okufa,
Abanyankore bakaba nibaikiririza omu mizimu munonga. Bakaba nibaikiriza ngu
emizimu ekaba etuura neetambura ku hwera abahuriire nainga kufubira abo
abaabaire bakora kubi. Bakaba nibaikiriza ngu emizimu ekaba etari kureebwa
kwonka ekaba ehurirwa omu miyaga, omu mariisizo hamwe n’omu miti baaba
bariisize. Omu bahingi, emizimu bakaba bagihurira omu misiri yaabo. Abantu
bakaba bakira kushaba emizimu obuyambi kukira okushaba Ruhanga. Emizimu egi
bakaba bagihongyera munonga. Buri ka omuri Ankore ekaba eine akafuuha
k’emandwa kandi hoona n’ente, enyaama, amate n’ebindi bikaba bihongyerwa
emizimu. Abanyankore bakaba bataine diini emwe.

Abanyankore bakaba baine emikoro etari emwe n’emwe. Hakaba hariho
ey’okushemererwa hamwe n’ey’okurira. Emikoro ey’okushemererwa ekaba erimu:
okuzaarwa kw’omwana, okuhayo abaana, okuteeka omugabe aha ngoma, okwakiira
abagyenyi abareesire enjugano, omu bindi bingi. Emikoro ey’enaku ekaba
erimu: okufa kw’omuntu omu maka ago, okufa kw’omugabe, oburwaire n’ebindi
bingi. Emikoro egi ekaba abamu okurya, okuzina, okunywa amaarwa, okutonzya
nainga okugamba omu bindi bingi.

Abanyankore bakaba bakora ebintu bingi by’okushemeza nk’ebyeshongoro,
okuzina, okukora ebibumbe, okuruka, okubaziira, hamwe n’okwevuga.
Abanyankore baingi bahandiikire obutabo obubari kwejunisa omu mashomero.
Abazaire n’abaana baabo nibakira kutebya emboozi barikugaaniira ebyabaireho
ira. Hakaba hariho obweshongoro obw’okusiima abarwani baaheza kusingura
engamba, obweshongoro buri kusiima ente zaabo ahabw’okubonera hamwe
n’ebiziri kukora nk’oku baha amate. Bakaba bakozesa emikuri, bateera engoma
hamwe n’engaro baaba nibazina kandi bari kweshongora.

Bakaba bakora eby’okweyambisa omu kuhinga nk’amafuka, empango, emihoro
kandi bakora eby’okwerindisa nk’emisyo, amacumu hamwe n’obuta. Bakaba
babumba enyungu, baruka emiceeka n’ebiibo; bakaba boogosha enkwanzi
z’okwehundisa omu maraka, omu bigyere, hamwe n’omu matu.

Abanyankore tibari kwikiiririza omu ndwara kandi nibagira ngu endwara
nizireetwa Ruhanga, baaruhanga abandi, emizimu, nainga oburogo. Okukira
munonga, bakaba baikiriza ngu Ruhanga niwe ari kureeta oburwaire n’okufa
ahakuba niwe agaba amagara – mbwenu okugatwara bakaba bakireeba nk’eki
Ruhanga yaacwamu. Omuzimu gukaba gureetaho oburwaire nainga okufa ente ei
baabaire baba baguhongiire ku baabaire bagiguza bateebuurize aha muzimu
ogwo; baabura ku guhongyera; nainga ku baabaire bahenda ebiragiro
by’oruganda rwabo. Omuzimu ogwabaire gwoherezibwa ab’oruganda orundi gukaba
gureeta oburwaire nari rufu. Omuntu ku yaabaire aba anyigire na mutaahi we,
omugyenzo ogu baabaire bakora gukaba guri okuheereza omuntu amaarwa
kunywaho.

Oburwaire ku bwabaire buba butari obw’amaani, omukazi akaba areeberera iba,
kandi nyina w’omwishiki akaba areebeerera omuhara obwo bari kwejunisa
emibazi y’ekishaka. Oburwaire ku bwabaire bwanga ku kira, omushaho
w’ekishaka akaba ayetwa kubaheereza obujanjabi. Omushaho w’ekishaka
ow’omukazi akaba akora aha bakazi bonka kandi ow’omushaija akaba akora aha
bakazi n’abashaija.

Omu Banyankore, okurwara ku kaba kutari kureebwa nk’ekintu ekyabaire kiita
omuntu. Mbwenu omuntu ku yaabaire afa, hakaba habaho okucondooza kuronda
owaareetaho okufa okwo. Abantu abakuru ku baabaire bafa, hakaba hatabaho
okucondooza ahakuba bakaba nibaikiriza ngu Ruhanga akaba ayeta abantu
abakuru ahakuba bakaba baamaara emirimo yaabo omu nsi. Kandi Abanyankore
bakaba nibaikiriza ngu okufa n’okuza omu nsi endiijo.

Omushaija ku yaabaire afa, buri munyabuzaare weena akaba aine kuza aha
rufu, kandi abataahi na banywani b’omushaija nabo bakaba baine kubaho.
Owaabaire aburaho akaba acondoozibwa kandi ku baabaire bashanga ngu yaaba
ataine nshonga y’amaani ahabwaki ataaza aha rufu rwa mutaahi we, akaba
acwerwa omushago gw’okwita omuntu ogwo.

Omutumbi gukaba guguma omu nju mpaka ahu abanyabuzaare be boona baabaire
baija. Omu Bairu, omuntu akaba aziikwa omu mbuga nainga omu rutookye. Kandi
omu Bahiima, omuntu akaba aziikwa omu rugo rw’ente. Okuziika kukaba kukorwa
omu ihangwe.

Orufu ku rwabaire ruba rutakabaireho, omutumbi gukaba gunaabisibwa, amaisho
bagakinga – eki abantu barikweta okuhinya. Omutumbi ku gwabaire guba
niguziikwa, omukono gwe gwa buryo gukaba guteekwa ahansi y’omutwe, reero
ogwa bumosho guza aha kifuba. Omutumbi gukaba gubyamira aha rubaju rwa
buryo.

Ente nk’ibiri zikaba zibaagwa hamwe n’amaarwa gareetwa nk’omuringo gumwe
gw’okusiibura omuntu ogwo. Orufu rukaba rutwara ebiro bina nainga bitaano.
Omukazi nawe ku yaabaire afa, emigyenzo ekaba eri emwe kwihaho bakaba uwe
bakaba bamuteeka omu kituuru ari kureeba bumosho. Eki kikaba nikikorwa omu
migyezo kugira ngu omukazi abyama naareeba omushaija we. Omukono gwe gwa
buryo gukaba gumuza aha kifuba.

0mu bwire bw’orufu, abantu b’aha kyaro bakaba batari kwikirizibwa kuhinga
nainga okukora ogundi murimo gwona ogwabaire nigwetenga okukoresa emikono
yaabo. Omuntu ku yaabaire ahinga, akaba areetera ekyaro kyona kutunga
ebizibu nainga okuteerwa orubaare. Kandi ogu nagwo gukaba guri omuringo
gumwe gw’oku huumuriza ab’eka efeereirwe.

Omufu ku yaabaire aba ari omushaija nyine-eka, enumi enungi omu matungo ge
ekaba ebaagwa kandi eriibwa omu rufu rwe. Abaabaire baba batakashwire haza
bakafa, emigyenzo etari emwe n’emwe ekaba ekorwa. Owaabaire ayeita, akaba
aihwa aha muti ogu ayehanikireho; omukazi otakizaara niwe yaabire ashara
omunaga ogu ayetugiise. Omutumbi gukaba gutakwatwaho kandi ekituuru kikaba
kitimbwa ahansi y’omuti kwenda ngu omunaga baagushara bati, omutumbi guhike
nigugwa omu kiina, reero bashweke bamare. Hakaba hatabaho ekyosho kyona,
nainga okuziika nk’okwa buriijo; hakaba hatabaho okutonzya. Omuti ogu
yaabaire ayehanikireho gukaba gukuurwa kandi bagwosya. Ab’eka ye bakaba
batari kwikirizibwa nangwa n’oku guteekyesa nainga ku gwosyamu amakara.

Emigyenzo eya abo abaabaire batakashwirwe nainga kushwera ekaba etwazibwa
eti: Omwishiki owaabaire aba atakashwirwe akaba akorwaho emigyenzo etari
emwe n’emwe ahakuba bakaba nibaikiriza ngu omuzimu gwe gukaba nigwija ku
garuka kuteganisa abahuriire ahakuba akafa atamazirwe omu nsi – nk’oku
shwerwa n’okuzaara. Mbwenu kwenda kusirika omuzimu ogu, omwe ahari
banyaanya b’omwishiki, omwe omu boojo abari kuzaarwa n’omugyenzi – akaba
ayeshushaniiriza nk’okukora eby’omubonano n’omurambo gw’omwishiki. Eki
kikaba nikimanywa nk’okugyeza empango aha mutwe. Omutumbi bakaba bagurabya
aha rwigi orutari rwa buriijo – orw’ekaanyima. Omwojo ku yaabaire afa,
akaba aziikwa aine omutumba.Ogu gukaba guri ogw’okweshushaniiriza
nk’omukazi we. Omubiri gwe nagwo bakaba bagurabya omu rwigi orutari rwa
buriijo, orw’ekaanyima.

Omu by’okujwara, Abanyankore bakaba bajwara ebijwaro bitari kushushana
kurugiirira aha bitiinisa ebi baabaire baba baine. Abakungu omu
by’obutegyeki omuri Ankore bakaba bajwara ebijwaro biraingwa nainga ekanzu
ebikozirwe omu mpu z’ente. Abantu aba buriijo bakaba bajwara empu eza
buriijo aha mabega gaabo hamwe n’okushweka ebicweka by’ekihama. Abakazi
aha bitiinisa byona bakaba bajwara empu z’ente kandi bashweka emibiri yaabo
yoona. Kandi ku baabaire baaba bari omu bantu, bakaba bashweka ah’amaisho.
Ku haizire omurembe gw’ebijwaro, abashaija hati nibajwara ekanzu naingwa
eza mutare okukira aha mikoro nangwa abamwe nibatekaho n’amakooti. Abakazi
nibajwara obusyuti obu bari kukoramu obuteeteeyi hamwe n’emishanana – kandi
ebi biine kuba biri biraingwa.

Omu Banyankore, eka ekaba eba erimu omwana, nyina n’ishe, baitu obwire
obwingi, bakaba batuura n’abanyabuzaare baabo harimu baanyinenkuru na
baishenkuru, baanyinarimi hamwe n’abandi. Obumwe, omukazi ku yaabaire
ashwerwa akaba aguma naatuura n’eishezaara hamwe na nyinazaara nainga aguma
naatuura haihi nabo bari kukozesa ebintu bimwe nk’embuga, ekiyungu,
ebihoroonyo omu bindi bingi.

Abanyankore bakaba bagira ebibiina biri kwetwa oruganda. Abahinda (oru
rukaba ruri oruganda rw’abagabe), abagahe, abashambo, abateizi, abahira
hamwe n’abandi baingi. Abahinda bakaba baine emiziro ebiri erimu encende
erikwiragura aha maisho hamwe n’oburo butashekwire nainga obutagoire.
Abagahe bakaba batakozesa emibazi y’ekishaka nainga okurya oburo
butashekwire. Okuzira ekintu nikimanyisa ngu torikukikoresa nainga
okukirya. Kandi omwojo n’omwishiki b’oruganda rumwe bakaba bataikirizibwa
kushwerana ahakuba kikaba ni kizira. Omwojo akaba amutwara nka mwene-nyina.

Omuri Nkore, eitaka ryona rikaba riri ery’omugabe, kandi niwe yaabaire
arireebeerera ari kukozesa abakozi be. Kandi n’ente zoona n’amatungo agandi
byona bikaba biri eby’omugabe. Baitu eki kikaba kitazibira abantu kukozesa
eitaka ryabo nainga enyamaishwa – kwihaho bakaba batari kwikirizibwa kuguza
aheeru ya Nkore okuhisya baatunga orusa kuruga ow’omugabe.

Kuruga aha myaka munaana, omwojo akaba ashemereire kuba ow’omugasho omu ka
hamwe n’aheeru y’eka kandi akaba aza ah’eishomero. Akaba agyenda n’abandi
bashaija ku baabaire baza kuriisa ente kwenda ngu ayege okuriisa
n’okureebeerera ente n’agandi matungo, okukama, okuzijanjaba oburwaire
butari bumwe na bumwe, n’okuziyamba zaaba zitaahireirwe ebikooko
nk’ebicuncu.

Aboojo n’abishiki bakaba beega okuhinga omu miringo yoona, nk’okutabira,
okubyara, okwombera n’okureebeerera ebihingirwe nk’okubinga ebinyoyi hamwe
n’okushaaruura.

Abaishiki bakaba beegyesibwa kukora emirimo y’omuka ei baabaire bakora
baamara kushwerwa. Nyin’omwishiki niwe yaabaire atwara omurimo muhango omu
kukuza abaana. Akaba abeegyesa emicwe, abaheereza emirimo y’okukora omu ka,
kandi abareebeerera bari kukora emirimo egi. Emirimo y’omukazi ekaba erimu
okuteeka, okuboneza enju hamwe n’okureebeerera abaana. Abaana bakaba
beegyesibwa okutiina hamwe n’okuheereza abantu bakuru ekitiinisa. Abaana
ababaishiki bakaba beegyesibwa okwozya ebyanzi, okukora amacunda, okuteeka,
okuruka ebiibo n’emiceeka, okutaha amaizi, okusheenya enku, okurera abato
baabo n’ebindi bingi.

Omu Bahima, okutunga, okureebeerera n’okuriisa ente kukaba kuri
okw’aboojo. Bakaba bashemereire kwombeka amaju g’okutuuramu, ebiraaro
by’ente – ah’okuraara hamwe n’ah’okukamira. Omu Bairu, abakazi n’abashaija
bakaba beejumbira omu mirimo y’okuhiiga n’okuhinga kwonka omuri egi mirimo,
abashaija bakaba bahiiga, reero abakazi baba ab’okureebeerera eka. Abakazi
n’abashaija boona nibeejumbira omu kushaaruura kwonka abakazi bari kuboneza
ebyashaaruurwa, okusa oburo, hamwe n’okuteeka. Abairu ku baabaire bamara
obwire bwingi bari kukora, Abahimaakazi bo bakaba bamara obwire bari kufa
aha ndeebeka yaabo n’oburungi bwabo.

Abanyankore abaabaire bahinga, bakaba bashuubuza ebihingwa byabo hamwe
n’amaarwa ku bonamu sente z’okugura ebijwaro, amasiyaani, entebe,
eby’okukozesa omu ka hamwe n’okushomesa abaana baabo. Abaabaire baine
amatungo bakaba baguza ebiri kuruga omu matungo gaabo nk’amate, enyama,
amajuta g’ente, empu, amahuri n’ebindi kutunga esente. Abaabaire nibakora
eby’emikono nabo bakaba baguza ebi baabaire bakora nainga babihaanisamu ebi
baabaire nibenda.

Abanyankore bakaba baine omugyenzo gw’okukora obuzaare eki baabaire beeta
okukora omukago. Omukoro gukaba guba gugira abantu babiri. Aba bakaba
bashutama aha muceeka bahikaine hamwe munonga reero amaguru gaabo
gareebana. Omu ngaro zaabo za buryo, bakaba bakwata ebinyansi by’ejubwe
hamwe n’omuti gw’omurinzi.

Owaabaire aba naagambiirira omukoro akaba ashara aha mikundi y’ababiri.
Omuheru gw’akanyansi k’ejubwe hamwe n’omuti gw’omurinzi bikaba biteekwa omu
shagama reero kaheebwa ondiijo muntu. Omu Bahima, omutooma nigwo gwonka
ogwabaire gukoresibwa reero amate nainga akasaano k’oburo kakaba
kasiigwaho. Mpaho ababiri bakaba bakwatana omu ngaro bari kukozesa omukono
gwa bumosho, reero bakaba bamira eshagama, amate, n’oburo aha bwire bumwe.
Obuzaare obu bukaba butakorwa aha bantu b’oruganda rumwe ahakuba bakaba
nibamanywa nk’ab’oruganda rumwe.

Abanyankore bakaba bahiisa amaarwa. Okukora amaarwa aga bakaba bakwata
ebitookye, okukira eby’embiire ebihiire, babinyuuka, reero eshande ei
baabaire baihamu, bakaba bagigaita n’omugusha hamwe n’amaizi, mpaho ebi
baagaita hamwe biraaraho kumara ekiro kimwe nainga bibiri. Okunyuuka oku
n’okuhiisa amaarwa bakaba babikorera omu bwato. Amaarwa gakaba gakora aha
mikoro mingi eyaabaire ebaho.

Amaarwa ku gaabaire gakorwa, hakaba habaho eki Abanyankore bari kweta
“etereko”. Aga gakaba gari amaarwa agaabaire gasigwaho kugabira abataahi
nk’akamanyiso k’obunywani. Obwire bwingi omuntu ku yaabaire aba ahiisize
amaarwa ge, akaba ayeta abataahi reero abagabira etereko. Kandi owaabaire
atakikora akaba naatwarwa nk’omutaahi mubi.

Aha kunywa etereko, abashaija bakaba bagaaniira ebintu bingi kutandikira
aha biri omu maka gaabo, kuza aha nshonga ezirikufa aha kyaro nainga aheeru
yaakyo. Kandi hakaba hariho okushemererwa munonga kurimu n’okuzina.
Ekitaaguuriro nikyo kizino ky’Abanyankore kandi abashaija n’abakazi bakaba
bakizina. Abahima bo bakaba bakora okwevuga bari kusiima ebirungi ebi baine
nk’ente, ebyokurya, amagara n’ebindi.

Ebyokurya by’Abanyankore bukaba buri oburo hamwe n’ebitookye. Ebitakuri
hamwe na muhogo nabyo bikaba nibiriibwa. Amaka agaabaire gabiika ebyokurya
kumara obwire buraingwa kushanga ngu tibakaabura ebyokurya nangwa n’omu
bwire bw’enjara, bakaba bareebwa nk’abakama. Emboga ezaabaire ziriibwa
hakaba harimu ebihimba, obushaza, eshwiga, enyabutongo, doodo, ekijamba,
enyama y’ente n’agandi matungo hamwe n’enyama y’ebikooko by’omwishwa
abaishaija ku baabaire bahiiga.

Amaka agaabaire gatari kubaasa kubiika ebyokurya kumara omwaka, omu bwiire
bw’enjara bakaba baza kuhinga omu maka gaabo ababiine – eki baabaire
nibeeta okushaka. Kikaba kitakuheisa kitiinisa kandi amaka ago gakaba
gahemuka. Obumwe abaishiki b’omu maka ago bakaba bataboona bashaija ahakuba
bakaba nibatwarwa nk’abooro abatari kukora.

Oburo n’enyama nibyo byabaire biriibwa aha mikoro, kandi ebitakuri na
muhogo bikaba biriibwa munonga omu bwire bw’enjara. Omugyenyi ku yaabaire
atayaaya, bakaba batamugabuurira ebitakuri na muhogo ahakuba bikaba bitari
kuheisa kitinisa. Nyineeka akaba atashemereire kurya obuhoro nainga
ebyokurya bisiriire. Abashaija n’aboojo bakaba batarya bitakuri bisiriire
ngu ahabwokuba bikaba nibinuriira munonga kandi owaabaire abirya akaba
aremwa kukora emirimo nk’ey’omu iriisizo, akaba agaruka kurya ebyokurya
ebinuzire ebyo. Abahima bo bakaba banywa amate n’orwamba rw’ente, oru
baabaire nibeeta enjuba. Aba bakaba bahaanisamu ebitookye, ebitakuri hamwe
na muhogo obwo bari kuhayo amate n’amajuta. Obwire bw’enjara Abahima bakaba
banywa amate gaabo.

Emigane n’ebishaakuzo nabyo bikaba bitebibwa kwegyesa abaana emicwe
n’emitwarize. Okutebya emigane kukaba kukorwa omu bwire obu abantu baabaire
baba bataine mirimo. Emigane ekaba ekira kukwata aha mugabe, ente, okuhiga,
enyamaishwa n’ebindi bintu ebyabaire bishemeza Abanyankore. Omugane gumwe
ogwabaire gukira kuganwa gukaba guri ogwa wakame n’engwe.

Hakaba hariho Wakame na Warugwe abaabaire bari abanywani kandi bari kutuura
omu maka gahikaine. Wakame ku yabaire aza omu musiri kuhinga, akaba akuruza
ebigyere bye omu itaka reero ataaha arikugambira Warugwe ngu yaahinga
yaaruha. Yaaguma naakora atyo kumara obwire buraingwa. Ahabw’okugira ngu
akaba atari kuhinga, enjara ku yaataahire yaatandika kwiba ebihimba bya
Warugwe. Warugwe ku yaakimanyire ngu haine owaabaire naamwibira ebihimba,
akatega akatego k’oku kwata omushuma ogwo. Wakame ku yaagiireyo kwiba,
omutego gwamukwata, yaatandika kucura ari kushaba obuyambi. Wakame akeeta
Wamushega kumuyamba. Ahabw’okugira ngu Wamushega akaba ari muhango, akata
okuguru kwe omu mutego ku yamba Wakame. Aho Wakame ahabw’obwengye bwe
bwingi, akeeta Warugwe ari kumugira ngu yaabona omushuma. Warugwe nawe
akahika naita Wamushega obwo atabuurize bibuuzo byona. Abanyankore
nibakunda omugane ogwo, kworeka abaana baabo ngu ti bashemereire kwesiga
bataahi baabo kandi ngu ti bashemereire kuguma nibakorera eryo batabandize
baayebuuza aha bantu.

Ebindi bitebyo ebi baabaire nibakira kuganira abaana bato, hakaba hariho
ekitebyo ky’omushaija ou baabaire nibeeta Ishe-Katabaazi. Hariho emigane
eri kuhika 80 eri kukwata ahari Ishe-Katabaazi. Omuri egi migane harimu
egi: Obu Ishe-Katabaazi yaaraarira omuhoko; obu Ishe-Katabaazi yaateera
ente z’ow’ishezaara; obu Ishe-Katabaazi yaarya engundu ye wenka; obu Ishe-
Katabaazi yaafukaana n’omukazi w’enda.

Gumwe aha migane ya Ishe-Katabaazi nigukwata aha ku ogu mushaija yaateerize
omukazi. Nigugyenda guti: Ku haabaire hahingwireho emyaka ebiri, Ishe-
Katabaazi aherize kurya wenka enimi ye, mutaahi we agyenda agura ekivune
ky’ente. Nk’oku Ishe-Katabaazi yaabaire akunda okurya, kyamugwa omu kutu
ngu mutaahi we yaagura enyama. Nka kishana kya nyomwabazyo, omushaija ogwo
agyenda aihayo enyama atandika kugishara n’okugyotsya, n’endiijo agiha
omukazi we kugiteeka. Kandi omuka omwo hakaba harimu n’esaano ebiikiirwe
egyo nyama. Mbwenu ku baagyokize, ebisooroora byaita aba seeri, na Ishe-
Katabaazi atababuziremu. Haza Ishe-Katabaazi ku yaabaire ahurira ekigambo
enyama orufuzi rumuragarika, reero ebisooroora byo bikaba bimwitira
kyarumwe.

Ku yaareebire atakibaasa kukyehwera, haimuka we yaaza kushaba enyama ahu
baabaire nibagyotsya. Nyineeka ku yaareebire Ishe-Katabaazi yaareetwa
eirembo, enyama agishereka amwetsiza bagaaniira ebindi, ahakuba akaba
atarikwenda Ishe-Katabaazi kurya enyama ye. Ku areeba Ishe-Katabaazi ataine
katenzyo k’okumushaba enyama, acwa obwengye bw’okuza kweshera. Onu amugira
ati “shohora tugyende”, baihayo eicuba bagyenda. Kuba bahika omu muhanda
Ishe-Katabaazi aroota obwengye bw’oku mutebuka. Amugira ati “naayebwa omuka
omubazi gw’ente yangye, kanze kugwakiira.” Akuba agarukayo, aija ayemerera
ekaanyima ya nyamushaija ori, ayeta mpora omukazi omu nju, n’omukazi
amwetaba ati “aii!” Amugambira omu biho ati: “Rubura Ishe-Katabaazi
yaagyenda, ku ndikugaruka niturya enyama yaitu. Tubanze egyo eyokize.
Kwonka ku ndaije na Rubura waareeba naakuteera ekiisho biri omanye ngu
ndiyo ninkurengyeza ku oteeka oburo, nawe naaba naayenda kutaaha.” Reero
Ishe-Katabaazi asiga yabaiha atyo omukazi, arabaho aza kweshera. Akashanga
ente nizinywa.

Ente kuzaakuukire, omuhanda baaguragaramu. Ku baba bari haihi n’eka
omushaija ayegambagambisa munonga ngu omukazi amuhurire. Ku amuhurira
aihayo enyama zookize azireeta omu muryango, areeta n’omusyo. Omushaija
ataaha omu nju, Ishe-Katabaazi aija amwezingiriire. Ku ashutama, ateera
omukazi ekiisho ngu agarureyo enyama. Omukazi agira ngu naamurengyeza
kuteeka oburo. Atyo agyenda ataho enyungu y’oburo, agaruka ashanga enyama
etakashazirwe. Agira iba ati: “ Baitu enyama ogirindize ki?” Iba akwatwa
enshoni ashara enyama bagirya na Ishe-Katabaazi. Ku baheza kugirya baza aho
batebya ebindi. Omukazi agaruka omu kishengye kwonka iba tamanya ku omukazi
we abayo ateeka oburo.

Ishe-Katabaazi akaba ari omu byafaayo by’Abanyankore kandi naagambwaho
munonga.

Ku baba bari aho, bareeba omukazi naabareetera enyama eziteekire. Omushaija
engaro azita aha munwa. Kuba akishobeirwe, bamwecura n’ekiihuro ky’oburo
akibata omu maisho. Omushaija ashoberwa anaaba, aha Ishe-Katabaazi amaizi
nawe anaaba, batandika kurya. Ku baheza kurya Ishe-Katabazi ati: “Akana ku
kaheza kurya kati ‘owaitu nibaanyeta’.” Akwata akahanda ke ataaha.

Abahororo abari kuruga omuri Rujumbura omu disiturikiti ya Rukungiri
n’abafuruki abaarugire omuri Rwanda omu mwaka gwa 1800. Abahororo nibeetwa
Abatuutsi obwa hati kandi nibatuura omuri Rwanda na Uganda omuri Ntugamo,
Rukungiri na Kabale. Abahororo nibagamba Orunyankore-Rukiga eki baayesire
Oruhororo, kandi enganda ezi baine ziri omu Bakiga n’Abanyankore.

Abagabe ba Nkore bakatahiirira Mpororo, aha muheru gw’okubasingura omu
rutaro, baabagaita ahari Nkore. Omuri Ankore, Abahororo nabo bakaba Abairu
aha rubaju rw’Abahima. Abaabaire batakubaasa kuba abakozi b’Abahima,
bakagarukayo Rwanda.

Omu mwaka gwa 1800 gutakahwaire, Abahororo, bari kukozesa eihe ryabo
bakatoroka baza omuri Rujumbura. Bari kuyambwa Abaharabu, bakabaasa
kusingura abantu abu baashangire omuri Rujumbura. Abahororo omuri Ankore na
Rujumbura bakahinduka Abahima; ab’omuri Kabale baahinduka Abakiga; kandi
ab’omuri Rwanda baahinduka Abatuutsi. Abahororo ku baabaire baaza omu
mwanya bakaba bahinduka batwaza nk’abantu abu baabaire bashangayo kandi
beeyeta amaziina gaabo, bagamba nkabo. Kwenda kurekaho oruganda
rw’Abahororo, bakaikirizana ngu abashaija baabo batashwera aheeru kwihaho
bashwere Abahororo bataahi baabo. </archive_file>
<archive_file filename="ESSAYS2 MODIFIED2/child abuse dn sonia 21 06 home.doc"> Seen/SK

 OKUTUNTUZA ABAANA/OKUBONABONESA ABAANA

Okutuntuza abaana n’ekintu kyona ekiri kubaho otakigyendereire, nari
okigyendereire, kikareeta obuhuta aha magara g’omwana waawe, n’okuhuga
omutima kandi kikateganisa n’enteekateeka . Obutabanguko omu maka
nibureetera abaana kubonaabona kandi n’abazaire bamwe nibatuntuza abaana
baabo ekiri kubareetera kuhunga omu maka bakaza kushumba ow’abandi.

Eki nikibaasa kureeta akabi aha magara g’omwana nka ebironda obwo
yaahutaara ori kumuteera kiboko. Ogundi muringo gw’okutuntuza abaana
n’okubanagaho kandi aogu n’omuze mubi munonga.Abakazi bamwe nibatandika
kubonaabonesa abaana bakiri n’omunda batakazairwe. Omu bugufu, okutuntuza
abaana nikubaho omuzaire, omunyabuzaare, nainga ogwo ori kureebeerera
abaana ku ari kuremwa kutwara obujunaanizibwa bwe obu ashemereire kuba
naakora. Eky’okureeberaho, omuzaire oine sente waashanga abaana be bataine
bishare by’eishomero (fiizi) manya ngu ariyo naabatuntuza. Endiijo miringo
n’okuriisa abaana ebyokurya bibi, kandi eki nikireetera omwana okuguubwa
kubi kumara obwire buraingwa.

Nooshanga omuzaire naahemba omuriro haza agucumika aha mwana; abamwe
nibabookyesa emiriro ya sigara; abandi amaizi gari kwosya, obushera
n’obuhunga buri kutabura hamwe n’okwisa abaana omwika.

Hariho okubonaabonesibwa okuri kurabira omu kuteganisa omwana nk’oku
mujuma, okumugambira kubi ori kumukankamira, hamwe n’okumureeba ekisyori.
Omwana ogu naakura aine obwoba, atari kweikiiririzamu, aine obwesigye bukye
omu muzaire we owaamuzaire nainga omuntu ori kumureebeerera. Abaana aba
hoona nawbo babaasa kutwara emicwe mibi nk’ejo nabo batandike kuyomberera
bataahi baabo, kutiinatiinisiriza abo abu bari kushoma hamwe nabo
ah’eishomero, omu iramizo hamwe n’okugambira busha bagyenzi baabo.

Omwana weena ou bari kuhisyaho ekikorwa nk’eky’okutorobozibwa nainga
okuhambwa naakura aine ebizibu bingi – omu nteekateeka ye hamwe n’embeera
y’amagara ge.

Emicwe mibi nk’egyo neekorwa ogwo ainiire abaana eitima: omuntu otari
kwendeza mugyenzi we entunguuka n’amagara marungi. N’ahabw’ekyo
niky’orikushangira abazaire nibafayo munonga aha baana baabo ahabw’okuba
ebizahambuki, hamwe n’abany’eitima beeyongiire kandi tibari kwendeza muntu
weena: bo baaba baanyanga-birungi.

Okutuntuza abaana nikweyongyera omu Uganda kandi eki nikiribatiirira
obugabe bw’abaana. Ekitongore ekiri kukora aha nshonga z’abaana omu Africa
ekya African Network for Prevention and Protection against Child Abuse and
Neglect( ANPPCAN) nikyoreka ngu omuntu yaaheereza obutumwa bwona obu
kwatiraine n’oburemeezi obu omwana wa Uganda ari kubugana omu mbuga
z’ebiragiro, emanja ezi nizihurirwa omu kooti yoona ekuri
haihi.Okubonaabonesa abaana nikubaasa kubareetera oburemeezi aha magara
gaabo kumara obwire buraingwa. Ebironda by’aha mubiri nibibaasa kukira
kwonka omwana naaguma aine obusaasi aha mutima gwe ahabw’okuba
naabonaabonesibwa nainga ayangwa.

Abaana abari kubonaabonesibwa nibabugana oburemeezi bw’emiringo mingi omu
kukura kwabo, omu kukwatanisa n’abandi bantu, babura amaani g’okurwanisa
endwaara kandi na bukuru yaabo neekira kugira oburemeezi.

Omuzaire okuremwa kureebeerera omwana ekiri kurugamu okufa kw’omwana,
okukozesa omwana omu nshonga z’omubonano, okumuhutaaza nainga
okubonaabonesa omwana akagira ebironda aha mubiri, hamwe n’aha mutima gwe
ni bimwe ahari ebyo ebiri kushoboorora okubonaabonesibwa kw’abaana.

Omuntu ku ari kuba naayenda kuhwera omwana abonaabonesiibwe, aine kumanya
obubonero obu abaana abo barikuba baine. Akabonero kamwe aha mwana
otuntuzibwe tikari kumanyisa ngu omwna ogwo naabonaabonesibwa; omuntu
orikwenda kuyamba aine kureeba n’obwegyedesereza kuhamya kurungi ku
obumanyiso obwo buri kuguma nibwija kumara obwire buraingwa.

Eki nikiza kuhwera abantu kwetegyereza eki okubonaabonesa abaana kiri
kumanyisa, okumanya obubonero n’obumanyiso bw’okubonaabonesibwa. Ebiragiro
ebiri kurinda obugabe bw’abaana nibihamya kurungi munonga ku okutuntuza
abaana ruri orubanja. Ebiragiro ebi hoona nibyoreka ku okutuntura kurimu
zaabutandu ezi omwana ari kutunga yaaba naazaana na bagyenzi be nainga
yaaba naazaana n’abantu abu atari umanya. Ebiragiro nibyo bimwe nibigira
ngu omwana ori kureeba abazaire be nibarwana nawe naaba yaabonaabonesibwa
okukira munonga omu biteekateeko bye.

Hariho emiringo ena (4) ei abaana bari kubonaabonesibwamu. Emiringo egi
erimu: okubakozesa omu nshonga z’omubonano, okuhutaaza embiri yaabo
bakagira ebironda aha mibiri, obutafa ha baana hamwe n’okubagabira ebintu
bitari birungi.

Okubonaabonesa abaana okurimu okuhutaaza emibiri yaabo nikimanyisa omwana
kutunga obuhuta nainga ebironda , okuhendeka hamwe n’okufa, baitu obwo ebi
byona biri kureetwa okubateera ebikonde, okubatambika, okubateera emigyere,
okubaruma n’amaino, okubacumita ebisyo n’okubateera ebindi bintu
nk’eminyaafu, okuboosya, hamwe n’ebindi. Ebi nibikorwa abazaire baabo
nainga abareeberezi baabo bakyimanyisize nainga batakimanyisize – ekikuru
n’okugira ngu omwana yaahutaazibwa: nikyo nikiri kworeka ku omwan
yaatuntuzibwa.

Obutafa ha baana n’obutabaheereza ebyetengo byabo nagwo n’omuringo ogundi
ogu abaana bari kubonaabonesibwamu. Obutafa ah’abaana kurimu;

 ▪ Okubiima ebyokurya, oburaaro, nainga obutabareeberera.

 ▪ Omuzaire kwanga kutwara omwana omu irwariro omwana yaaba arwaire –
 omu magara n’omu biteekateeko.

 ▪ Okwanga kushomesa omwana nainga okumuheereza ebyetengo ah’eishomero.

 ▪ Okuremwa kuhwera omwana omu kukura kurungi omu biteekateeko
 n’emicwe. Eky’okureeberaho, okubaikiriza kukozesa ebibazi ebitokooza-
 bwongo nk’enjaayi, okunywa amaarwa, omu bindi bingi.

Okusigaho abaana nagwo n’omuringo gumwe gw’obutabafaho.Omwana naatwarwa
nk’onagirweho omuzaire we nainga omureeberezi ah’ari kutaaha haaba hatari
kumanywa, nainga omuzaire yaaremwa kuha omwana ebyetengo kumara obwire
buraingwa munonga.

Ebindi ebiri kubaasa kutwarwa nk’obutafa ha baana harimu; omukazi kureetera
omwana we oburemeezi obwo ogwo mukazi ari kukozesa ebibazi bibi omu mubiri
gwe, okukora ebibazi ebi omwana ari kureeba, okuguza nainga okuheereza
omwana ebibazi ebi kubikozesa.

Okukozesa omwana omu nshonga z’omubonano kurimu okubeihabeiha omwana kukora
nainga kuyamba omu kuteerana, okuhamba abaana, okubakwatakwata omu bicweka
byabo by’ekihama hamwe n’okukozesibwa abanyabuzaare baabo.Omuzaire nainga
omureeberezi w’omwana yaaba naakwatakwata ebicweka by’ekihama by’omwana
baitu obwo aine ekigyendererwa ky’okweshemeza, okumutaaha omu bicweka
by’ekihama, okumuhamba, okukoresa omwana omu muringo gw’ebitingwa
(okwegaita kw’abashaija n’abashaija bataahi baabo nainga abakazi n’abakazi
bataahi baabo), okubakozesa obwa maraaya, nainga kubeeyambisa kukora
zaafirimu z’enshoni.

Okuteganisa abaana omu bwongo n’omu biteekateeko, omu kukura kwabo nainga
omu kweikiiririzamu nagwo n’omuringo gumwe gw’okubonaabonesa abaana.Omuri
ebi harimu okujuma munonga abaana, okubatiinisiriza, hamwe n’obutafa aha
micwe n’emitwarize yaabo kandi ebi nibikira kureebeka aha nyima y’endiijo
miring y’okutuntuza abaana.Obu ni bumwe aha bumanyiso bw’okubonaabonesa
omwana nainga obutamufaho.

Omwana naatandika kworeka empinduka omu micwe n’omu kushoma kwe. Abandi
nibatunga ebironda nainga obuhuta aha mibiri yaabo. Aha nyima y’obwire,
omwana tari kuta mutima aha kwega kandi naatandika kwoshayosha. Omwana
nk’ogu yaaba ari omu bantu naaba aine obwoba ari kuteekateeka ngu haine
ekiri kuza kumubaho.

Abaana aba nibaaba bataine bureeberezi kuruga omu bantu bakuru kandi omwana
naatandika kwetomboita munonga, ahunami nainga atari kukwatanisa n’abandi
baana kandi atandika kwija ah’eishomero kare munonga reero akyerererwa
kutaaha.

Aha muzaire

Omuzaire naayehakana omwana, amutonganisa munonga ahari buri kizibu
ky’omwana ari kugira omu ka n’ah’eishomero. Naatandika kugambira
abashomesa kukozesa omukono gugumire aha mwana kandi naareeba omwana ogwo
nk’ekitaine mugasho, amureeba nk’omwana mubi, nk’ekizibu omu magara ge.
Omuzaire ogu naaba naayenda omwana kukoragye kukira oku ari kubaasa kukora.
Omuzaire hoona naaba naayoreka n’obutafayo aha mwana.

Aha mwana n’omuzaire.

Abo babiri nibaba batari kukira kugamba nainga kwekwataho kandi
niboorekamuranga ku obunywani bwaboburi bubi munonga.

Obumanyiso oburi aha ruguru nibubaasa kworeka okubonaabonesibwa kw’omwana,
kwonka abantu bashemeire kufayo munonga aha micwe n’emitwarize y’abaana
baabo etari eya buriijo.Omwana naabaasa kureebeka nk’ori kubonaabonesibwa
yaaba aine amasya g’omuriro, ebironda, ahendekire, amaisho gazimbire,
nainga obumwe yaaba aine obumanyiso busya aha mubiri gwe.Omwana naabaasa
kugira enkojo aha mubiri ezi abaire ataine kandi omuzaire atari kubaasa
kuzishoboorora, obumwe omwana naatiina omuzaire we munonga ekiri
kumureetera okurira yaamureeba, obumwe akamweshereka nainga akanga kutaaha
yaaba ari ah’eishomero.Eki nikireetera omwana kutiina abandi bantu bakuru
kandi oshanga naateera enyamaishwa munonga nk’omuringo gumwe gw’okwemara
ekiniga.

Obumanyiso bw’omwana ou batari kufaho burimu omwana ogwo kwosha munonga
ah’eishomero, ari kushabaguza munonga ebyokurya, nainga arikwiba sente.
Eby’amagara bye nibiba bitari birungi kandi naaba atari kugyemesibwa,
arwaire amaino, amaisho n’ebindi. Omwana ogwo naaba agubire munonga kandi
ari kunuuka, naaba aine ebijwaro bikye oshanga omu bwire bw’enjura ataine
by’okwefubika nk’amashweta. Ebizibu nk’ebi byona nibireetera omwana
kutandika kukozesa ebibazi ebitokooza-bwongo nk’amaarwa ataine kugira ngu
naaba ataine kireebeerera omu ka egyo.

Omwana orikwejunisibwa omu nshonga z’omubonano hamwe n’obutingwa naaba aine
obumanyiso obu: naaba aine obuzibu omu kushutama kandi eki nikikwata aha
baana b’aboojo n’abaishiki.Ku bari kuba bari ah’eishomero, omwana naashanga
oburemeezi omu kwejumbira omu bisasayizi hamwe n’okuzaana n’abandi baana.
Ku ari kubyama naaba naaroota munonga, naabura omuhimbo, atandika kugira
obwengye bwingi aha bikwatiraine n’okuteraana, oshanga naayehisya abantu
bakuru; kandi yaaba ari omwishiki atandika kwehisya abashaija reero we
omwana w’omusigazi ayehisya abakazi bakuru. Omwana w’omwishiki naatwara
enda, nainga arwara endwara eziri kureetwa okuteerana nk’enziku. Aha nyima
y’ebyo byona omwana naaburaho.

Obumanyiso bw’omwana ou omuzaire atari kufaho omu kukura kwe naaba
naayetomboita munonga, arikwenda abandi baana bakore ebi arikwenda kandi
naaba naagira ekininga. Obumwe omwana nk’ogwo naatandika kukora ebintu
by’abakuru nk’okureeberera abandi baana.Obundi abaana nk’aba nibakura mpora
– eki abantu barikweta okuzingama. Omwana naagyezaho kweita kandi eki
nikiretwaho okushanga ngu omuzaire nari omureeberezi naaba atari
kukwatanisa kurungi n’omwana.

Abazaire baingi nibakunda abaana baabo kwonka ku bari kugira ebiteekateeko
bibi, oburuhe, obutamanya, kubura obuhabuzi, obuyambi hamwe n’obuteebaasa
batandika kubonaabonesa abaana babo.

Ebimwe aha biri kureetera abazaire kubonaabonesa abaana harimu okubura
obuyambi, okubura abanywani, okubura emirimo, obworo, emirimo mibi, abaana
kugira emicwe mibi, obushazi, obumuga omu maka, okubura obwengye
bw’okureebeerera abaana, amaryo, hamw n’omuzaire obuteikiiririzamu,
okashanga omuzaire naatiina kushaba obuyambi omu bandi abantu aha bintu ebi
atari kumanya.

Aha nyima y’okureeba obumanyiso obu n’obundi obutari hanu, ni kirungi
kuhababira eka egyo kwenda kukiza omwana ogwe. Abantu baine kumanya ngu
okuhababa eshonga ezo tikiri kumanyisa ngu oine enshonga n’eka egyo,
kwihaho nikihwera omu kucondooza n’okuyamba omwana.

Oine kukimanya ngu omwana weena ku ari kubugana oburemeezi omu kukura kwe
ahabw’okushanga ngu abazaire be naingashi omunyabuzaare ariyo
naamubonaabonesa, omwana ogu naahendera ayetamirwe kandi abaasa kweyanga.
Omuntu weena ku ari kweyanga ahendera ataine ki yaakubaasa kwekoreraho omu
kwetunguura.Okweyanga nainga kwanga abo abari kukwanga nikireetera omuntu
yaagira muheru mbi. Ebi ni bimwe ebiri kuruga omu kweyanga: omuntu naakura
aine amagara mabi, abamwe nibeekwata eijaga, baihamu endwara nka siriimu,
beehwa amatsiko, bahuga omutima kandi abandi batiina kuza omu bantu. Kwonka
ekiri ah’iguru ya byona ni rufu. Noobaasa kushanga omuntu afiire obwo
batari kumanya ekimwitsire.

Omuntu weena naaba aine ebi ari kuteekateeka kandi omuntu ogwo ou oriyo
noobonaabonesa naaba naakuteekateekaho nka munyaanya ahabw’okuba n’iwe ori
kuba omuri haihi kwonka ku ori kumubonaabonesa omureetera enaku ei
yaakubaire ataine. Eki nikiza kumuretera okwetwaramu nk’otagira ab’owaabo,
oshushe ngu tagira ishe kandi obwesigye bumuhwemu. Amazima gari ngu ogu
mwana tagira busingye bwona kandi tabaasa n’okwota omuriro.

Omwana ogu ou ori kubonaabonesa naashusha otaine ebye kandi obwo nooshanga
n’obw’ori kumubonaabonesa n’iwe oshumbire omu bye. Oine ebintu bye niwe
ayetwa mukamaitu; eki nikikushomesa ngu ogwo mwana abaasa kugarukirwa ebye
kandi abe mukama waawe.

Omwana ogwe naija kukura n’omujinya gw’okukora ebye; omwana nk’ogu abaasa
kubiteekamu amaani akore nk’omwiru, abone ebye aije arye kikama. Otamureeba
okamugayira omu riisho. Oijuke ngu oku enduuru ejuga tikwo abantu bafa.

Omu byanga bimwe abaana nibagumizamu kubonaabona ahabw’okuba nikwo kyabaire
kiri kare na kare n’okuhitsya eriizooba kwonka oku Ruhanga ari kukunda
abaana abo nabaiha omu naku omu biro by’omu maisho. Enkora nk’egi neita
obunaku bw’omu maisho bw’abaana kandi eshemereire kurwanisibwa omu maka
gaitu goona.

Aha mashomero, omushomesa ku ari kubonaabonesa omwana, okashanga
naamugambira kubi naamuteera kiboko z’okwitiraho, hamwe n’okumukozesa
emirimo eri kumukiza emyaka, omwana ogwo abaasa kushoma kubi.Omwana ogu
naabaasa kutandika kwosha obwo ari kweshara emicwe mibi y’omushomesa. Eki
nikireetera omwana okukura aine okutiina kuhango munonga obwo ari kumanya
ngu ogwo mushomesa akaba atamwendeza. Omuri ekyo niharugamu rwango ahagati
y’omushomesa n’omwana.

Omunansi ku ari kugambira kubi omwana yaaba ari kumuraguurira, omwana
abaasa kutiina ebikatu kandi ahendere aihiremu obumuga omu kikatu
kibaamuteera.

Obugabe bw’omwana nibu ribatiirirwa abo abari kugyezaho kukora ebi
twagambaho.Omwana w’omwishiki naabaasa kuhendera ashwirwe akiri muto kandi
eki kimureetere okugira amagara mabi agari kuruga omu kuhutaara ari
kuzaara.Uganda ni rimwe aha mahanga 15 agari kukizayo omubaro gw’abaishiki
abari kushwerwa bakiri bato omu nsi yoona kandi ekintu eki nikita amagara
gaabo omu kabi kahango. Abaishiki okushwerwa bakiri bato haza obumwe
nikikomooka aha kubonaabonesibwa.

Abaana nibongyera bagira ngu obworo nabwo n’enshonga endiijo eri kureetera
abaishiki bakiri bato baashwerwa. Obworo waabugaita hamwe n’ezindi nshonga
eziri kureetera omwana yaabonaabona buzima nibureetera bamwe omu baana
kusherura emiringo y’okukira obukyene n’entuura mbi.

Eby’obuhangwa omu byanga bimwe nibireetera abaana baagumizamu
n’okubonaabonesibwa ahabw’okuba nikwo kyabaire kiri kare na kare okuhisya
n’eriizooba.

Enteekateeka eri kugira ngu aboojo nibakiza abaishiki omugasho:
Enteekateeka nk’egi neekworeka ku mazima kwo omwana w’omwishiki tibari
kumuringaaniza n’omwojo. Eki nikireetaho okubonaabona kw’omwana w’omwishiki
yaaba ari ah’eishomero kandi eki kiine akabi kahango aha magara ge ga
nyensya.

Enda ezaara mwiru na muhima: Oine kukimanya ngu abaana bainganira omu
kibuga kandi ababi babahana. Abantu twena tihariho ori maraika;
n’ahabw’ekyo tuerekye kugayana. N’obu bamwe omu batungi batari kwejunisa
ebi batungire omu kwereeberera gye, abantu boona baine kwijuka ngu abaana
abu ori kubonaabonesa bashemereire kuba baine kuba kurungi.

N’obu abaine ebiniga baraabe bateegamirana, abantu baine kukimanya ngu
omwana weena ou ori kubonaabonesa aine omugasho muhango omu nsi omu kandi
n’omwe ahari abo abu Ruhanga ari kureeba. Omwana ogu abaasa kurugamu omuntu
w’omuhendo kandi abe omwe aha bantu b’amaani.

Omu kubonaabonesa abaana harimu okubateeka omu bikorwa by’obushambani
bakiri bato. Nikimanywa ngu hariho emyanya ahu ori kushanga omwana
w’omwishiki nibamureeba nka obugaiga bw’eka egyo. Haza omwana ogu naagira
oburemeezi bwingi omu maka agu ari kushwerwamu. Yaaba akiri muto,
naahutaara ari kuzaara, kandi obumwe aihamu endwara y’okutoonya obwo obubi
n’enkari biri kwereeta. Muheru gwa byona, omushaija naabaasa kumubinga.
Abaaana abaingi nibashwerwa aha myaka nk’ikumi n’eshatu (13), ekiri
kubareetera kushwerwa n’okutwara ez’endaaro obumwe n’abashaija abaine
emyaka nka 30 n’okugarura ahaiguru abari kubatweka. Ahabw’okuba abashaija
nk’abo nibaguma nibaha abaishiki aba sente kwenda kutwara obujunaanizibwa
bw’abazaire abaremirwe kureeberera abaana b’abaishiki, oburemeezi nk’obu
twareeba aha ruguru nibuhika aha baana b’abaishiki aba. Sente ezi niziba
ziri ez’okugura amandaazi, switi kandi abashaija nk’aba nibahendera
bahambire abaana aba.

Nka ekiboneerezo kandi eki ndi kugira ngu ti kihikire, omwana ku bari
kumutweka, abazaire na munonga baataata, nibamwanga. Nooshanga ishe
w’omwana naamurabaho ayanga n’oku mwakura haza omwana ahurira kubi omu
mutima, ahurira naarira omu nda, ahakuba naarira emiziga ehika n’aha
kumuhwamu, kandi obumwe n’ishe ayanga kumusaasira.

Ku mbaire nincondooza enshonga ahu ori kushanga abaana nibashwerwa bakiri
bato aha bw’ebikorwa ebibi nk’ebi na munonga omu bugwa-izooba bwa Uganda na
munonga omu kyanga ekya Rwenzori,mbugaine abaishiki abaratungireho
oburemeezi obu. Aba bangambaire ku baine obusaasi buhango kandi abandi
baayoreka ku baayangire kugumira enaku egi kandi ku abazaire baabo
baababingire omu maka gaabo bakaza omu matauni hati ahu bari kukorera
emirimo erimu nk’obutembeyi, obushuma n’okushara enshaho z’abantu,
okushabiiriza hamwe n’okweguza nka baamaraaya.

Omuri Kabarole, abaishiki abaingi nibaruga omu ishomero ahabwa abazaire
baabo kwenda ngu bashwerwe reero abaabazaire bantuge enjugano n’ebindi
bintu baruge omu bworo. Abaishiki nibagyemwa abazaire baabo kushwerwa kandi
babajuga ebintu ebirimu embuzi hamwe n’ente.

Abamwe nibaremwe kukora ebibuuzo by’ekibiina kya mushanju ahabw’okushanga
ngu abazaire baabo nibabagyema kushwerwa baine emyaka nka 14 ngu babaase
kutunga sente z’okuheera fiizi bato baabo aboojo. Eki nikireeta emiziga omu
maisho g’abaana b’abaishiki. Ekiri kubashaasha munonga n’okushanga ngu
abazaire nibabagyema kushwerwa abaurusi b’emyaka nkaaga (60)n’okugarura
ahaiguru.

Abamwe nibatwara enda kuruga omu kugyemwa eby’omubonano n’abashaija obwe
abazaire baabo bari kubatuma sente omu bashaija aba. Abaana aba nibatiina
kugambira n’abazaire ahabw’okuba nibaba nibamanya ngu ba-ishebo babaasa
kubaita. Ku bari kuheza kuzaara nibagyemwa kushwerwa abashaija
abaabatwekire. Obumwe abaana aba nibabashemeza baaba nibazaara kandi
batunga oburemeezi.

Abamwe nibahendera beegurize nka baamaraaya. Ahabw’okuba nooshanga abazaire
baabo babiimire fiizi kandi bataine ah’okutuura. Ebi byona nibireetwa
abazaire kugyema abaana okushwerwa bakiri bato obwe bari kubagyema
abashaija abu batari kubaasa.

Enshonga eziri kureetera abaana baashwerwa bakiri bato ni nyingi. Omu
byanga bimwe abaishiki nibagumizamu kushwerwa batakahikize emyaka 18
ahabw’okuba nikwo kyabaire kiri kare na kare n’okuhitsya eriizooba. Kwonka
enkora egyo neita obunaku bw’omu maisho bw’omwana kandi eshemereire
kurwanisibwa omu maka gaitu goona.

Enteekateeka ngu aboojo nibakiza abaishiki omugasho nayo neereetaho
okubonaabonesa omwana w’omwishiki kandi ekiri kumurugiramu n’okushwerwa
akiri muto. Abantu b’omu byaro bingi omu abaishiki bari kushwerwa bakiri
bato nibakiteekateeka ngu aboojo nibakiza abaishiki omugasho. Omwegi kuruga
ah’eitendekyero erikuru erya Makerere naagira ngu abazaire b’omu byaro
ebyo baine kwegyesibwa ku abaishiki nabo baine omugasho n’ahabw’ekyo nabo
bashemereire kuguma omu mashomero bakashoma nikwo nabo bakaija kuhwera omu
ntunguuka y’ebyanga byabo n’eihanga ryona okutwariza hamwe.

Obworo omu maka nabwo nibureetaho okubonaabona kw’abaana ahabw’okuba amaka
g’abooro nigakozesa abaana bato emirimo eri kubakiza amaani kwenda kutunga
eky’okurya. Nooshanga omwana w’omwishiki agiire kuhingira eby’okurya kwenda
kubeisaho eka egyo. Bo nibaba ni bateekateeka ngu bariyo nibarwana
kureebeka ngu baatunga eky’okurya kwonka ebiri kuruga omuri ekyo nibyo
bingi kandi birimu abaana kushwerwa bakiri bato. Amaka nigenda kukyendeeza
aha baana b’okureeberera kandi hoona nabwo obworo nibureetera omwana
yaashwerwa kwenda kutunga empiiha.

Okubonaabonesa abaana kushemereire kurwanisibwa, kandi omwegi wa Makerere
ogu uwe naagira ngu omuze ogu guri omu mahanga agandi nk’oku guri omu
Uganda.

Abaana baine obugabe. Hoona ogu mushomi naayongyera agira ngu
okubonaabonesa abaana nikishiisha obugabe bwabo. Naagira ngu omu Uganda
nk’omu mahanga agandi maingi okubonaabonesa abaana bakiri bato nikihenda
ebiragiro n’obugabe bwabo.

Okwongyera obworo omu bantu n’eihanga ryona nakyo kibaasa kurugiirira omuri
eki. Abari kubimanya nibagira ngu omwana weena ori kubonaabona naaba aine
emigisha mikye omu kukorera entunguuka. Eki nikigumizamu kyongyera
kureetaho obworo. Abakugu aba nibagira ngu abaana aba tibari kubaasa
kutunga emyoga y’oku bareetera baabaasa kutunga emirimo ei baarakore
kwebeisaho n’okuhwera amaka gaabo ekintu ekiri kureeta obworo bwagumizamu
omu maka, ebyaro n’eihanga ryona.

Okubonaabonesa n’okutuntuza abaana kushemereire kurwanisibwa hati
ahabw’okuba okutegyereza nikiza kureetera omucwe mubi ogu kuguma
nigweyongyera.

Akabi akari omu kutuntuza abaana ni kaingi munonga ahabw’okuba okutuntuza
nikureetera abaana okutagumiza n’okushoma kwabo, rero Babura kutunga emyoga
y’okwebeisaho, kibata omu kabi k’okugira enda bakiri bato kandi aboojo bo
baza kushumba.

Ebirooto by’abo baana nibiba byatambwa eikono kandi omwana nk’ogu tabaasa
kuhikiiriza ekirooto kye.

Iwe muzaire we, hoona okwo ahu ori nooyetenga sente ziri kwingana ki
kubaasa kureeberera omwana waawe? Tugire ngu abantu mwine ebizubu biri
kwingana ki, ebiri kubareetera mwahuga aha baana baanyu.

Abazaire baremirwe omurimo gwabo gw’okukuza abaana baine emicwe. Haza eki
kireeteire abaana baingi baaremwa kugyenda omu maisho n’emishomo yaabo.
Mwijukye ngu beetingi, nari shi zaara, nayo eyeriisize karungu omu
kuhindura abaana endeme. Omwana naabaasa kusiiba eizoobo ryona ari omu
kibanda ky’omupiira obwe ari kuzaana zaara. Omwana ogu naahendera ari
omushuma obwo ari kuronda sente z’okuzaana zaara ahabw’okuba abafubire
baguraaraho – enfumu egi neecwerwa abatari kuhurira bihaburo; nk’abaine
amaryo, ab’orubwa n’entagambibwa.

Omu bicweka bya Karamoja, abaana baine oburemeezi buhango obu bari kubugana
aha bw’enshonga y’obwegyese bubi. Omwana atashomire aine ekizibu kihango
omu kubonaabonesibwa ahabw’okuba omwana ogu naaba atari kumanya
ebikwatiraine n’obugabe bwe. Haza eki kiine omuringo ogu kiri kwenegyeza
omuriro omu kubonaabona kw’abaana. Omwana ataine mugisha gw’okuza omu
mashomero marungi, ku ari kuruga ah’eishomero agumizamu akora emirimo
y’omu shaaha z’omwebazyo (ekinyamwebazyo) kandi eki nikireetera omwana
yaateganisibwa omu kwega kwe.

Aha mashomero, abeegyesa abamwe baine omuze gw’okuteera abaana kibooko. Eki
nibakikora omu muringo gw’okuhana omwana. Haza abamwe nibakirenzya bateera
bashusha abari kwita enjoka. Haza ekiri kuruga omuri eki obumwe omwana
naagwa ebihungu agumizamu afa. Muheru gwa byona, omwegyesa naahenderera omu
kihome.

Omuzaire ku ari kuremwa kutwara obujunaanizibwa bw’okutwara omwana we omu
irwariro, naaba naamureetera okubonaabona kandi omwana ogwo abaasa kwihamu
rufu.

Abanyankore baine enfumu ngu: “Ekyezaara kiba engwe n’ekicuncu.” Enfumi egi
eine obumanyiso bwingi ahabw’okuba abantu baingi bariyo nibazaara abaana
abari kubashusha emicwe. Emicwe mibi y’abaana obumwe neeba neeshusha
ey’abazaire baabo. N’ahabw’ekyo, omwana weena ari kubonaabonesibwa nawe
abaasa kugira omuze nigwo gumwe nk’ogw’abazaire be.

Omu myaka mikye ehwaire, abaana omu Uganda bongyeire kubonaabona.

Eky’okureeberaho, omwishiki owaabaire naakora emirimo y’aha ka y’omuntu
(mwete omukozi) akatwarwa omu kooti ey’ahaiguru eya (High Court) eya
Buganda Road omuri Kampala. Ogu akaba naamanywa nka Jolly Kasamani.
Ebishushani ebyabaire nibyoreka omukozi ogu ari kutuntuza omwana ou
yaabaire naareeberera obwo ari kumuribata aha mugongo n’ahanda. Ebi byona
bikaija kumanywa kurabira aha mukutu ogw’empurizana ogwa Hariho ki
(Waatisaapu). Ebi bikatandika kujanjaara omu bantu kurabira omu mikutu
yoona kuhisya obu omukozi ogu yaatwirwe omu kooti.

Omukozi w’ahaka ogu akateekwa enyima y’emiteehibwa kumara emyaka ena
ahabw’okushangwa ngu orubanja rw’okugirira omwana wa bakama be eitima kandi
akamutuntuza.

Eki kikareetaho okwerakiirira kuhango ahabw’okuba abazaire bakateekateeka
ngu omwana waabo abaasa kuba yaasiisikaire om unda kandi abaasa kwihamu
rufu.

Okugyema abaana kurya ebyokurya, obwe ori kubateera embooko kibaasa
kubareeteera okukura bari kukutiina kandi eki nikimanyisa ngu omwana waawe
naaba naakureeba nk’enyamaishwa.

Okutuntuza hoona kubaasa kurugamu endwara nk’ez’omutwe hamwe n’okuhuga
omutima kandi endwara ezi ziine akabi kahango omu magara g’abaana.

Okutuntuza abaana kikireeteire abantu baingi omu ihanga eri kwerarikiirira.

Okukyendeeza obutabanguko hamwe n’okubonaabona kw’abaana omu ihanga eri

Oihireho obugabe obu, hariho ebitongore n’ebiragiro ebiri aha rurengo
rw’ensi yoona nk’ekiragiro ekiri kurwaniirira obugabe bw’abaana omu nsi
yoona ekya United Nations Convention on the Rights of the Child. Eki
nikyoreka ngu okutuntuza abaana hamwe n’oku babonaabonesa kyeyongyeire omu
mashomero maingi omu Uganda.

Abantu abakuru nabo nibatuntuza abaana kurabira omu bujunaanizibwa bwabo,
amaani, hamwe n’obwesigwa. Abamwe nibagira ngu ekibonerezo n’akarera-baana
kandi ngu okuteera abaana nikyongyera omu kukora kurungi kwabo. Ebi biri
omu myanya eine obworo, obutabanguuko hamwe n’entaro. Omu myanya nk’egi
abeegyesa n’abazaire baine bingi by’okukora kandi baine okumanya kukye aha
kweyongyera omu kubonaabona hamwe n’okutuntura kw’abaana.

Kwenda kukyendeeza obutabanguko hamwe n’okutuntuza abaana, ebintu bingi
bishemereire kukorwa kandi abo abari kubikora bashemeire kubanza ab’omu
mashomero hamwe naabo abari kutuura omu byaro.

Kwenda kutunguura omutindo gw’obwegyese omu mashomero, na munonga omu baana
b’abaishiki. Eki kigyendereire kwongyera amaana hamwe n’okweikiiririzamu
omu baan, okukira baaba nibagamba n’abantu.

Okurwaniirira obugabe bw’abaana kurab omu kucondooza, hamwe n’okureebuuza
ebintu ebyo ebishemeire kutunguura eihanga eri.

Kwongyera amaaani omu kukuratira ebiragiro kwenda kurwanisa okutuntuza
abaana kandi hakabaho oburingaaniza omu mashomero kwenda kukyendeeza ebyo
ebiriyo nibireetaho obutabanguuko omu baana.

Kwongyera amaani omu kumanya omugasho gw’amakuru omu kwegyesa abantu,
kumanyisa ebiriyo nibigyenda omu maisho kandi hamwe n’ebyo ebiri kubaho
kandi biri kuribatiirira obugabe bw’abaana; hamwe n’okuronda eky’okukorera
oburemeezi nk’obu.

Ebishushani by’enshoni nibishiisha abaana. Abaana baingi nibeejumbira omu
kureeba, kushoma hamwe n’okukozesa ebishushani by’enshoni.Omu mwaka 2014,
eihanga eri rikahinguza eiteeka eriri kuzibira abaana obutareeba
ebishushani ebi. Eki baingi bakakireeba nk’obusinguzi omu hururu
y’okukyendeeza okubonaabona kw’abaana.

Abaana bato omu Uganda baine ebintu bingi ebiri kubareetera kukora emirimo
ebakizire. Egi erimu emirimo ey’okuhinga n’okuriisa hamwe n’okweguza nka
baamaraaya.

Omu Uganda, abaana bamwe baine emirimo eri kuribatiirira obugabe bwabo
kandi emirimo egi erimu okuhinga niyo ekizireyo kureetera abaana
kubonaabona na munonga omu mashomero. Nikwo n’eky’omugasho kushomesa abaana
emirimo y’emikono kwonka eki kirengire omu mashomero maingi kandi okuhinga,
okutemuurira hamwe n’emirimo endiijo nk’egi neekira kuhenda abaana
munonga.

Omu kuhinga abaana abari kwosha ah’eishomero, obwo barikusiiba omu mashamba
g’omwani bari kushoroma, abandi bari kusiba omwani omu buveera; abandi bari
kuhinga etaabe, omuceeri; kandi abandi bari kukora nk’abarinzi b’emisiri.
Endiijo mirimo erimu: okuhinga n’okushaaruura ebikaijo, okuriisa ente.

Abandi abaana nibabasiibya omu kujuba ebyenyanja kandi omu mirimo eri
kukorwa harimu okuharagata ebyenyanja, okubyanika, okubiguza, okupakira
amaato hamwe n’okugapangururaho ebyenyanja, hamwe n’okubiteemaatema.

Abaana hoona nabwo nibagyemesirebwa kwejumbira omu murimo gw’okwosya
amakara kandi emirimo nk’egi egumire kanda eine akabi aku erikureeta aha
magara g’abaana. Ekyokureeberaho, abaana abari kwejumbira omu makara
tibaine kagisha k’okuza omu ishomero kubabaasisa kutunga emyoga
y’okubahwera kutunga emirimo mirungi omu biro by’omu maisho. Okwosya
amakara ni gumwe aha mirimo ey’ira; kare abantu bakaba bateejumbira mu
mirimo nk’egi kwonka ahabw’entunguuka abantu baingi bafurukire baaza
kutuura omu ndembo, reero eki kyayongyera amaani omu kutema emiti obwo
barikugyosyamu amakara. Abaana bamwe batwire okwosya amakara
nk’eky’omuhendo kandi baatandika kukora bizineesi y’amakara kandi abaana
abaingi tibaakishoma ahabw’okuba ba-ishe nibabasindika omu mahamba kwosya
amakara.

Okuteera amatafaari: Abazaire baingi nibenda ngu abaana baabo babanze
bakore emirimo y’omuka batakagire ah’eishomero. Omuzaire orikuteera
amatafaari naaba naayenda ngu omwana abanze yaataha amaizi g’okuteeza
amatafaari, ashombe ebinyansi by’okushweka amatafaari, kandi arundaane
amatafaari atakagiire ah’eishomero kandi emirimo nk’egi teyanguhi.

Buri saabiiti, na munonga omu wiikendi, abazaire baingi nibaba nibenda ngu
abaana boona babe bari aha ka reero babatume omu mahamba, omu bibira hamwe
n’omu mishozi kusheenya enku. Kandi buri mwana naaba aine eki barikwenda
ngu akore. Ekyokureeberaho, omwana weena naaba ari ow’okusheenya oruba
rw’enku.

Ensi ku yaizire neesiisikara, abazaire baatandika kutuma abaana baabo
okurundaana ebyoma ebikuzire, byete sikuraapu, haza ebi nibibi munonga,
nibiremeera, kandi birimu obutwa obwine akabi aha magara g’abaana. Ebyoma
ebi bibaasa kucumita omwana kandi ebi baarundaana aha mushana bibaasa
kubareetera oburwaire. Omu bwire bw’enjura abaana babaasa kukwatwa
omushwija ahabw’okujeereera omu njura. Abaana aba nibaiba n’ebintu
by’abantu obwo bari kubibuzaabuza ngu ni sikuraapu.

Abaana noabashanga omu birombe by’amabaare bari kuhonda amabaare kandi
hamwe n’okugarundaanira aha mwanya gumwe. Omu mazima agarigo abaana aba
nibabonaabona munonga ahabw’okuba nibasiibayo eizooba ryona kandi oshanga
baaremwa n’okushoma obwo bahugiire omu kuhonda amabaare.

Omuzaire w’omukazi naakozesa munonga omwana w’omwishiki emirimo
y’ahaka.Nooshanga niwe w’okuteeka ebihimba, niwe w’okuhinga, w’okuhaata
ebitookye kandi ebi nibimureetera okuruha. Emirimo y’omuka yo teyanguhi
kandi omwana naahendeka munonga. Aboojo nabo nibahenzibwa emirimo erimu
okutaha amaizi. Nooshanga omwana w’emyaka ikumi ayegwire ejirikani ya rita
makumi-abiri. Mbwenu abaizaire nimushabwa kumuguma nimuheereza abaana
emirimo ei bari kubaasa. Reka abaana bakwatanise hamwe, bahwerane omu
mirimo; omwojo nawe abaase kuhaata, nainga ateeke ebyokurya. Iwe muzaire we
kora emirimo emwe eya aha ka kwenda kuheereza abaana baawe akaire
k’okushoma ebitabo.

Abaana b’aboojo nibagyemeseribwa kwejumbira omu twabizineesi, oturimu
obutembeyi, bakiri bato, mpaho abazaire beebwa ngu obutembeyi tiburi
kubaasa kuhwera abaana baabo kuhika aha ki bari kwenda. Aba nibahindukamu
emishuguugu y’omu matauni ahabw’okuba bizineesi yaabo tekabaasa kubahwera
omu kwebeisaho ahabw’okushanga ngu omu tauni embeera y’okubaho eri ahaiguru
munonga. Ekiri kuruga omuri eki n’abaana aba kurugamu abaitsi, abashuma
hamwe na baamaraaya.

Ahabw’enshonga ya sente, abaana baingi nibashabwa abazaire baabo ku
beejumbira omu kwegura emigugu y’abashuubuzi – nari ei beeta endiboota.
Abaana aba nibeegura endiboota eziri kubakiza n’obuhango hamwe
n’oburemeezi. Ekiri kuruga omu ri eki n’omwana kuhendeka orukizi
rw’omugongo.

Rwongyerera-maganya akareeta empaate omu rufu rwa ishezaara. Abazaire naabo
nibareetera abaana baabo baayejumbira omu kikorwa kibi ky’obushambani.
Obwamaaraaya omu baana bato bwine akabi kahango aha magara gaabo.Omwana ogu
naabaasa kutwara enda ei ateeteekateekiire kandi obumwe naaba akiri muto
yaaza kuzaara egyo nda abaasa kwihamu rufu nainga azaare omwana afiire.
Ekindi niharugamu akakooko ka siriimu, obumwe omwisiki ajwererana ahendera
ahwaire eshagama omu mubiri.

Abazaire batari bamwe nibeegyesa abaana baabo omuze mubi gw’okwejumbira omu
kwiba. Nibatuma abaana baabo ngubaze omu ntookye za bataahi baabo batememu
ebitookye, omu misiri y’abantu bahendamu ebicoori,kandi obumwe bashoroma
ebihimba omu misiri y’abandi. Hariho ebizibu by’akabi kahango munonga omu
kwongyera aha buremeezi obu abaana bari kubugana omu kukura kwabo baaba
nibeegyesibwa abazaire baabo omuze gw’obushuma.

Amazima omwana ashemereire kugira omurimo ogu yakoora kwonka emirimo egi
eshemereire kuba eringaniire kandi eine kuba neegyendera aha myaka ei
abaana baine kwenda kurekyeraaho oku bahenza emirimo. Hariho emirimo
egumire munonga: etashemeire kukorwa abaana. Egi erimu okuteera amatafaari,
hamwe n’okwosya amakara. Emirimo nk’egi neeta amagara gaabo omu kabi
kahango munonga kandi babaasa kufa bakiri bato.

Amahanga agataaha omu ntaro n’obutabanguko gaine omuze gw’okuronda abaana
bato bakabatwara omu kishaka kubatendeka obusirikare. Eki kitaire abaana
bato omu kabi kahango munonga kandi abaana aba nibakura baine omutima
gw’obwisi: bataine mbabazi n’okusaasira.

Empindu eshusha eki ebaziira. Abantu abaine obujunaanizibwa bw’okucondooza
emiringo ei abaana bari kutwarizibwamu omu maka gaabo nibooreka ngu abaana
baingi omu byaro nibaremesibwa abazaire baabo kugyenda omu mashomero
ahabw’okuba nibabenda ngu babakorere emirimo y’ahaka.

Abaana tibabiika kiniga ha mutima ngu niho baafubirwa. Abaana n’obu
wakubateera bwakiire bwiziire, bo tibakukira kugira ekiniga. N’ahabwekyo
iwe muzaire we, mushomesa we reekyeraaho okuhonda abaana nk’enjoka
ahabw’okuba tibaine ki bari kumanya.

Abantu na mungonga abakazi abakiine engoga y’okuzaare, mugyezeho mureebeke
ngu mwakunda abaana baanyu. Tugiire kushanga twashanga rukundo eba
ey’omwana na nyina. Enshonga n’okugira ngu omushaija ataaha aine bingi
by’okukora. Kandi nabwo abashaija nibakira kugira ngu abaana bahwa omu
mukazi, tibahwa mu mushaija.

Abaana abatari kureebeererwa gye nibaba baijwire obusaasi ,omu mitima yaabo
kandi babaasa kugwa omu mikono y’abantu babi. Iwe muzaire we gyezaho
kureebeka ngu abaana baawe baine ekyokurya kandi tibaayejumbira mu bikorwa
by’okwiba hamwe n’okubonaabonesibwa oteebirwe obugabe bwabo kuribatiirirwa.
Kandi rekyeraaho kujonjora omu baana. Ijuka ngu abaana boona nibaingana.
Amazima, abaana bainganira omu kibuga. Muzaire we kunda abaana baawe
nk’oku kiri kubaasika kandi Mureeke kuryanira omu nju. Waaba oine heereza
abaana baawe; reka kubigyemuurira abandi n’obu kiri ngu ababiine
babigyemura n’okubizindura. Nyabura we banza oreebe abaana baawe.Yeega oku
oraabiikire abaana baawe ebyokurya.

Tikiri kirungi kwesiimira busha. Omwe ku ari kureeba abaana ba nanka
nibabonaabona, atandika kwesiima, haza ayebwa ngu eshaaha yoona Ruhanga
ariho naamureeba.

Abazaire baingi nibaremwa kureebeerera abaana ahabw’okuba tibaine sente
z’okubatwara aha eishomero. Omwana ku arikukura atari kushoma naabaasa
kubugana ekizibu ky’okubonaabonesibwa, ayejumbire omu mirimo nk’okuhinga
kandi eki kiriyo nikireeta obworo omw’ihanga eri.

Mwine kumanya ngu entuura hamwe n’obwingi bwabo baana nibweyongyera kandi
abo abatari kutunga mugisha gw’okutunga ebyetengo, okureebeererwa hamwe na
rukundo nibaija batandika kukora ebihagaro nk’okuhamba abaana bato
abatakahikize myaka 18 y’obukuru.

Haza kigumire munonga kumanya ngu omwana ogu aine ekizibu
ky’okubonaabonesibwa okuhisya omwana ogwo yaakugambira, naingashi waagira
ahi waahurira bari kukigambaho. Nikwo obumwe nooba nookireeba n’amaisho
gaawe kwonka hariho okutuntuzibwa oku otari kubaasa kurahuka kureeba.

Haza oku nikwo waakubaasa kumanya ngu omwana aine enaku aha mutima;
okurwara buri kaanya; okushoma kubi; emicwe mibi; kandi obundi omwana yaaba
aine obusaasi noobasa kumanyira aha mitwarize ye.

Okubonaabonesa abaana bato hoona kuri n’omu kereziya nk’omu dayosiisi ya
Kabale hamwe n’ahandi. Hatakahweireho meezi obwo Paapa Francis
ataayaayeireho Uganda, kiizire kyajumburwa ngu omu kereziya ya Kabale
dayosiisi harimu omuze gw’okuhagira abaana bato kukoresibwa emirimo
ebakizire omu misiri y’amagyani. Paapa atakarugire omu Uganda akasiga
yaajumiirira eky’okunyunyuuta entaama za Ruhanga kurabira omu kushashura
akasente kakye abakozi, okushoroora abantu hamwe n’okukoresa abaana bato
emirimo ebakizire. Amakuru agashohoire aha mukutu gwa intaneeti ogwa Yahoo
goorekire ngu enkora egi ey’okuhenza abaana emirimo eizire neeteebwamu
omwonyo abari kuhinga amagyani omu mishozi ya Kigezi. N’obu ab’ekereziya
bari kwehakana ekikorwa eki, bon ka bakama b’itaka tihaine eki bakozireho
kureeba ngu abaana tibaakoresibwa emirimo ebakizire. Abamwe abari kukozesa
abaana omu mashamba g’amagyani nibakira kwehakana bwanyima y’okukwatirwa
omu kikorwa nk’eki.

Omu ndigito y’akaruuru, abaana baingi nibakozesibwa omu kurwana entaro obwo
ebigombe by’obutegyeki byaba nibisherura akaruuru. Haza ku bari kuheza
banagwaho nka kasasiro. Abanyabutegyeki abari kuba beesimbire ku bari kuza
kusinga beebwa abo abaabayambire omu kuhiiga akaruuru. Abaana aba
nibahendera bari kubonaabona. N’obu Uganda neekwata murungi omwanya omu
mahanga agari kukizayo eby’okwerinda, abaana ba Uganda hamwe n’eminyeeto ni
bamwe omu bari kukirayo kurwana omu ntaro.

Abaana baingi nibabonaabonesibwa abazaire baabo obwo bari kuriisa empunu.
N’obu ziraabe nizitaasya ahonaaho, abaana nibabonaabona munonga baaba
nibagabuurira empunu, bari kweherera ebiju, hamwe n’okuronda omubazi gw’oku
ziheereza. Amazima nikwo zibahweriire kwonka abaana nibabonaabona munonga
ahabw’okuba ahu empunu ziri kuraara nihanuuka kubi.

Abaana nibejumbira omu kurya amairungi, enjaayi hamwe n’omurondo. Abantu
bamwe mutwire nimureeba abaana nibareesa enjaayi, kandi abamwe bari
kugiguza aha nguuto zitari zimwe na zimwe , omu butare n’omu myanya
endiijo. Kurugiirira aha kucondooza, abaana nibarya ebitokoza-bwongo ebiri
kubaasa kuta amagara gaabo omu kabi.

Abazaire kunaga abaana abu bazaire: Eki nikireetwa kushanga abashaija bamwe
bahindukire nk’enyamaishwa; bo, ogwabo n’okusiga baatweka baakeegyendera
baatagarukire na kureeba enyima. Abakazi nabo embabazi ezi batuura baine
ahu zaagiire otakaahambuuza. Ebi nibigambwa abantu batari bamwe aboorekire
okukwataho, kandi n’eki nikiijaho omubaro gw’abazaire abakazi
baarikunagiraho abaana hamwe n’okubanagaijura, okashusha oti nibatambika
ebisasiro, kweyongyera.

Okurugiirira ahari AIP Tumwesigye Milton orikujunaanwa enshonga z’abaana
n’amaka ahari Mbarara CPS, enshonga ezi bari kukira kutunga aha sitasheni
nyingi n’ez’abazaire kunagaho abaana abari ahansi y’emyaka 18 hamwe
n’abakazi kunagira baibabo obwana buto bakeegyendera. Ezindi nshonga zirimu
abashaija kuremwa obujunaanizibwa bwabo. Omu kwezi kwa ikumi n’ebiri
kwonka, abaana baingi bakashwanga aha nguuto za Mbarara, abandi bari
kushumba ow’abandi ahabw’okushanga baasigirwe, baanagirwe, kandi abandi
bakabingwa omu maka gaabo.

Abazaire baingi abamwe nibazaara bataine na kigyendererwa, reero bakimara
kuzaara baasherura ah’okuta abaana haababuurira, babanagaho.

Abashaija abamwe nibatweka abaishiki enda, batyo baakiheza baabeehakana
reero omwishiki nk’ogwo aronda ah’okuta omwana hamuburira, akihairwa
yaamuzaara yaakura, amunagaho.

Omwishiki kuzaara omwana akabura eby’okureeberera omwereere we,
nk’ebijwaro, akasente k’okumuragurizamu yaarwara, nari ak’okumugabuurira,
n’okuburwa obundi bureeberezi kuruga owa kimutweka nari abazaire
nikireetera omwana kunagwaho akiri muto.

Okunaagaijurwa n’okubonaabonesibwa kw’omukazi akaronda ah’okwororera ogwo
mwana / abo baana hakabura nakyo nikireetera abaana baanagwaho. Abamwe
n’akaju k’oku raaramu nikabura oshanga omwana amwomeire aha mugongo
nk’ow’enkobe, hataakiriho omwiniire embabazi. Omwana ogu nibamukuza bari
kumworekyerera omuhanda gw’okubonaabona.

Hariho n’abazaire abari kuzaara bakiri bato, bakiba baazaire abaana
bakaronda ahu baarabate hakabura. Obundi nibaba bari n’abaana b’eishomero
bataine bushoboorozi bw’okukuza abaana b’amagara marungi ahabw’okuba nibaba
bataine kantu koona.

Abaishiki abamwe nibeeshanga nibabyama n’abashaija baingi ahabw’enshonga
zitari zimwe na zimwe kandi omu bwire bukye munonga, baatwara enda reero
oshanga batari kumanya gye ababatwekire. Mpaho bakizaara abaana
baabatwarira bamwe omu bashaija abu babaire nibabyama nabo baabanga bacwamu
kubanaga. Abaana abo ni bamwe omu b’ori kureeba aha nguuto z’endembo.

Enshonga endiijo eri kureetera abakazi kuhwamu obuntu bakabura kuta
ekitiinisa omu muntu owaahangirwe omu kyeshusha kya Ruhanga n’okwekunda
kwingi; nooshanga omuntu ari kufa aha magara ge wenka, atarikufayo aha
g’ondiijo.

Abantu b’eriigyenda embabazi zikabahwaho, kandi n’abamwe tibaakitiina
mikyeno ya Ruhanga. Niinyegamiza enshonga egi aha bashaija abari
kunagiirira abakazi baabo narishi abakazi abu baarikusiga baatweka batyo
bakabaganagaho, hamwe n’ogwo mukazi ou baanagaho reero nawe akanagaho
omwana ogwo ou yaazaara.

Abazaire okunywa amaarwa nakyo kiresireho okunagwaho n’okubonaabona
kw’abaana. Nooshanga omushaija nainga omukazi anywaire amaarwa baitu
eky’obusaasi oshanga yaayeshongora obujenjebere, ayebwa ngu aine abaana
n’omukazi omu ka, haza oshanga abataka bareebera okutangaara. Obumwe abantu
nooshanga bataahire embaga, haza omusigazi areebire ekyokunywa kyaba kingi
atyo akyeetiiha oshanga gaamugandika omu maisho g’amafura obumwe oshanga
ngu ahu abyamire tari kuhamanya. Kandi ku yaakuba aine akasente zaamaraaya
zikamukora omu nshaho abaana barya busha.

Amaka g’abo abari kweyeta baasereebu nigasheenyuka ahonaaho kandi aba
nibanagaho abaana munonga. Bagira ngi buri mwaka gugyenda n’ebyagwo kandi
omusya gutandika n’ebisya. Bamwe omuri ba sereebu ni baarweha-akanuzire;
bamwe bari omu kihome ahabw’okutoroboza obutakahikize myaka n’okunaga
abaana bato.

Omushaija ku ari kukunda abakazi baingi, abaana banagwaho; nikyo kimwe
n’omushaija yaagira abakazi barengire ahari omwe. Bagira ngu ogu okora
nigwo oryaho baitu abashaija bamwe barengire baayehinduramu empaya-shaapu
haza amaka gaashenyuka n’abaana baabonaabona.

Mwijukye ngu abakazi naabo baine kurwana eihari. Abakazi nibarwaniira
abashaija beebwa ngu tibashemereire kuba nibakora ekintu nk’eki ekiri
kureetaho rwango omu maka gaabo. Kandi rwango ku eri kubaho abaana nibo
bari kubonaabona. Bagira ngu enumi ibiri ku zirwana, obunyansi bubonaabona.
Kandi hoona nibagira ngu ekiri kwita omukago n’obuzaare ahansi y’eiguru aha
n’ebintu bishatu: eky’okubanza ni sente; ekya kabiri n’ekibanja; kandi
ekiri kubikwatira ebendera n’omukazi.

Abatuuragye b‘ebyanga bitari bimwe nibeebuuza ahabw’enki abaana
nibeejumbira omu kwiba amatungo. Nooshanga baarwekyojo babaire bacwiremu
kuguma nibeiba amatungo g’abantu nibagasharira aha bisibo, kandi haza aba
obumwe nibaba batumirwe abazaire baabo.

Nikitiinisa kushanga omwana muto naayejumbira omu kurwana entaro. Oijukye
ngu ogu ti murundi gw’okubanza abaana bari kugyezesa bomu kandi batiire
emihingo aha bantu ba buriijo. Ebi ni bingi omu matemba ga Uganda ahu
omuhekyera Joseph Kone ari kwiba abaana akabatwara omu kishaka kubeegyesa
oku bari kurwana entaro. Abaana nk’aba nibakura bataine mutima gw’abantu
kandi obugabe bwabo niburibatiirirwa munonga. Omu kwiba abaana aba,
abaishiki nibabonaabona munonga ahabw’okuba aba nibabakozesa omu
by’omubonano batakahize n’emyaka 18.

Nikwo n’amazima sente etuutura kwonka abazaire baingi tibari kushemerererwa
mu sente ezi n’abaana baabo. Omuzaire nooshanga naagira ati: “Ezi nkazikora
n’emikono yangye, nawe akore eze!” Ayebwa kumanya ngu omwana ogu akiri muto
kandi abaasa kwejumbira omu kwiba. Omuzaire ku ari kugyenda n’omwana we omu
mwanya omu rungi omwana ogwo naaguma naamukunda, kandi rukundo egi
neereetaho obugwagye omu baana. Baitu ku kyakubaho okashanga hatariho
rukundo aha gati y’omuzaire n’omwana, ago nigo maka gafubire, agu ori
kushanga abaana banagaijwirwe.

Nitushaba omuntu weena ori kumanya kureebeerera abaana obutatoroka mu maka
bagume baine obujunaanizibwa ahabw’okuba omwana weena abaasa kutoroka
kuruga omu ka ahabw’obutafayo bw’omuzaire kandi omwana ogu abaasa kutwarwa
ebizahambuki.

Omwe omu bantu ababaire beesimbire aha ntebe y’obwa purezidenti bwa Uganda
kandi owaabaire ari omunyamahe agizire ngu hariho okubonaabonesibwa omu
baana abari kushoma obwa hati. Ebi abigambire aha kigaaniiro ky’abesimbire
ahabwa purezidenti omu 2016. Agizire ngu obwegyese oburiho hati nibuzinga
abaana bubaremesa kutunga ebi barikwenda ahabw’okuba tiburi kubaikiriza
kushoma eki bari kwenda. Ayongyeire yaagira ngu obwegyese obu tiburi
kwikiriza mwana kutunguura entaranta/ ekiconco kye. Agumiizemu yaagira ngu
eki nikireeta obworo kandi butuma abaana baatamwa eishomero bagyenda
kuronda egyo ntaranta ei baatakaabaasa kwetungurira bonka. Ekigaaniiro eki
kibaire eky’okubanza omu Uganda kandi kibaire ahari Serena Hotel omu
rurembo rwa Uganda orukuru orwa Kampala. Kwonka eky’obusaasi ori kwebembera
eihanga eri tabaasize kuhika aha kigaaniiro eki.

Eishaza rya Luuka eriri kushangwa omu disiturikiti ya Luuku ni gumwe aha
myanya ahu ori kushanga abaana nibabonaabonesibwa munonga kandi obugabe
bwabo buri kukaatagiirirwa. Abaishiki ni bahambwa, bateerwa ezi Mbaguta
yaahonzire muha.

Omu ihanga eri, abaana na munonga omwana w’omwishiki akiine ekizibu kihango
ahabw’okuba kuruga omu kuzaarwa kwe omwana ogu naabugana ebizahambuki
kuhika obu ari kukura. Omu kugaaniraho na bagyenzi bangye aha bikwatiraine
n’okwerinda n’okugumisiriza kw’omwana weena, tukashanga ngu omwana
w’omwishiki n’omwekambi omu magara ge. Tukashanga ngu, omwana ogu naabaasa
kwerinda ebyo byona ebi ari kurabamu kukira omwana w’omwojo. Omwishiki aine
ekizibu ky’abashaija, oba n’omukuru nari n’omwana amaisho agataire aha
mwishiki ogu obwo arikwenda kumushambanisa. Abashaija n’obu baakuba bari
omu myaka ataano nooshanga barikwenda akaana k’emyaka ikumi-na-munaana (18)
– haza manya aka nikaba kari akaijukuru.

Omu bwire obu, omu mashomero n’aheru y’eishomero, abaana, abeegyesa,
abazaire hamwe n’ekyanga kyona baine kwegyesibwa ebikwatiraine n’obugabe
bw’abaana hamwe n’oku baakubaasa kubarinda.

Ebihandiiko, amateeka, ebitabo hamwe n’amakuru bishemereire kuba
nibijanjaara omu bantu, omu myanya yoona kumanyisa abo abu kiri kukwataho
omu kurwaniirira obugabe bw’abaana aba. Abeebembezi n’abo abu kiri
kukwataho nka baamaama, baaminisita, baaceyamaani b’ebyanga baigukye
amaisho kwenda kurinda omwana wa Uganda.

Okurwanisa abo abari kuhenda ebiragiro ebikwatiraine n’obugabe bw’abaana
nikyetenga okukwatanisa hamwe kw’omuringo gwona hamwe n’amahanga goona
kwenda kuhisya obutumwa n’okumanyisa, hamwe n’okuzoora amaisho aha bugabe
bw’abaana hamwe n’oku barinda obutatuntuzibwa.Obukiiko bwingi oburi kugaita
amashomero goona bushemeire kuteebwaho kuhwera omu kurwanisa okutuntuza
abaana.

Ekiri kutaangaza n’okushanga ngu omu mahanga goona, Uganda niyo ekiine
abaana abari kubura ebyokurya. Ihanga eri riine ebyokurya biri kumara
kwonka ababaine nibo bakye. Omu matemba ga Uganda, abaana nibaraara enjara
kandi eki nikireeta okubonaabona omu baana bato aba. Enjara hamwe n’eibura
ry’ebyokurya binyangaraize abaana baingi baahika n’aha kuzingama. Nooshanga
omwana w’ewmyaka 16 ari nk’akaana kato.

Abaana baingi omu byaro nooshanga nibatambura bajwire busha nainga
ebitanyagurika. Omwana ogu ori kujwara ekyahi nainga omwenda gucwekire
naaba aine obusingye bukye yaaba ari na bataahi be. Omwana ogu tari kubaasa
kwejumbira omu kushemererwa n’abo abari kurungi. Haza ku bari kuba bari
ah’eishomero, omwana ogu abeegyesa obumwe nibamubonaabonesa beebwa ngu tiwe
kizibu baitu ekizibu n’obworo.

Omu maka gamwe nooshanga abaana nk’ikumi bari kubyama aha kitanda kimwe.
Abaana aba babaasa kutuurirana endwara z’omubiri nk’amazomba, obuhere
hamwe n’ezindi. Eki nikireetera abaana kubonaabona obwo bataine eki bari
kubaasa kukoraho. N’ahabw’ekyo omuzaire ashemereire kuba aine
obujunaanizibwa bw’okwombekyera abaana be n’okubaguurira ebintu birungi
by’okukozesa aha ka, nka burangiti, hamwe n’emifarasi eri kumara. Eki
nikiza kuhwera omu kurwanisa okubonaabona kw’abaana. Iwe nk’omuzaire nooba
waakora ogwawe omu kikwatiraine n’obuyonjo bw’abaana omu ka yaawe. Haza
ekyo tikiri kumara, nooba nooyetenga okuguma noobareeba ebi bari kukora
baaba bari hamwe. Omu kubyama kwabo nooba oshemereire kureeba omwana ori
kunyaara aha kitanda okamutaanura n’abandi kwenda kubaheereza obugabe
nk’oku kishemereire kuba kiri.

Omu Uganda, waaba nooyenda kuhwera kurwaniirira obugabe bw’abaana, oine
kuba nookora n’ebitongore ebitari bya gavumenti ebimanywa nka “nkakyeha”
kwenda kurwanisa okubonaabona kw’abaana bato. Ebitongore ebi biri omu
disiturikiti zoona hamwe na Kampla.

Okuzaahuura abantu omu kubonaabona omu byanga eby’amatemba ga Uganda hamwe
n’okweyongyera kw’empungi kuruga omu mahanga aga twetoroire nka Sudan
ey’amashuuma hamwe na Congo biriyo nibimaraho ebintu ebyakubaire
nibireeberera abaana.

Omukazi ori kumanywa nka Evil kuruga omuri England akakomwa emyaka 20
ahabw’okushanga ngu akagwera omwana w’emyaka mushanju Shannay Walker
yamwita ahabw’entaro z’omu maka gaabo. Aunt Evil akareebwa nka omuny’itima
aha mwana ogu. Omukaikuru ogu hoona akateebwa omu kihome ahabw’okushanga
ngu akaba naatuntuza Shanay. Eky’obusaasa maama wa Shanay, Leanne, akaaba
yaafiire ahabw’okutunga obuhuta omu bwongo: Shanay akaba ari efuuzi.
N’ahabw’ekyo abazaire nimushabwa kutwara obujunaanizibwa bw’abaana baanyu
hamwe n’okuhurikiriza ebi pooriisi eri kugamba.

Ebi byona nibireetaho okweyongyera kw’abaana aha nguuto omu tauni na
munonga eya Kampala n’okweyongyera kwabo abariyo nibatuntuzibwa. Eizooba
niriba riri riraingwa aha mwana ori kutuura aha nguuto: obumwe niryanga
kurenga. Abaana nibakyera kare munonga shaaha nk’ikumi z’ekiro, basiiba
nibatoora oku n’oku, omuri zaakasasiro; bari kushabiiriza aka sente
n’ekyokurya hamwe n’okutegyereza ebiraanagweho. Abaana aba nibasiiba
nibatorotoora ebicupa bikuzire hamwe na sikuraapu kwenda ngu babiguze
bakaatunga ekyokurya.

Abaana aba nibo bari kwija bakarugamu abashuma n’abayaayi kandi aba ni
bamwe ahari abo abari kubonaabonesibwa, bakanagwa enyima, ebyabo
bikashomankurwa kandi abamwe bakahambwa.

Obwahati, ebintongore, abantu na gavumenti bishemereire kugarukanisa abaana
aba n’abazaire baabo, reero bakabaasa kugambiirira abo abariyo
nibabonaabonesibwa n’abo abari kubonaabonesa; eki nikibaasa kukorwa
kurabira aha mikutu ya TV, reediyo, empapura z’amakuru n’ebindi bingi.

Abazaire mukwatanise na pooriisi kwenda kukwata kandi bakatwara omu mbuga
z’amateeka abo abari kubonaabonesa abaana banyu. Kwonka gavumenti na
pooriisi ya Uganda bikiremirwe kuhikiiriza ebi bashemereire kukora.

Ebitongore by’abantu-buntu ku byakwikirizibwa kugyenda omu maisho kukora
aha nshonga z’obugabe bw’abaana kwenda kwongyera amaani omu by’agavumenti
na pooriisi, buzima kikaba kirungi munonga.

Ekiri kushaasha n’okushanga ebyo ebiri kuhandiikwa omu mpapura z’amakuru
ahakuba ebi gavumenti teri kubaasa kubiteeka omu nkora kwenda kurinda
obugabe bw’abaana.

Ku mbaire ninshoma aha mukutu gwa intaneeti naashanga hariho omwana ou
abazaire baayoroire atari waabo bakamubonaabonesa bakahika aha
kumwita.Tibari kumwita kyonka, kwonka nibabakora n’eby’enshoni bakiri bato.
Hariho n’abazaire abari kureebeerera abaana abatari baabo kwonka bakaremwa
kuhikiiriza obuyambi obu bari kuraganisa. Omuntu naija ari kushaba omwana
waawe kumureebeerera kwonka omwana amuhindura omuhuuku omu ka ye: Niwe
w’okwozya esihaani, ebikopo, emyenda, ebyahi by’abaana bagyenzi be
n’ebindi. Kandi omwana nk’ogu naabaasa kuhendera ashomire kubi. Nooshanga
abareebeerezi abamwe nibaijusya abaana ku batari baanyinabo. Emicwe nk’egi
noobwo ogabwa orekire omwana w’abandi ow’abazaire be kwenda ngu akaaguma
n’obusingye.

Omwana w’emyaka etaano w’omwojo akaitwa ari kuteerwa enkoni kandi emishango
y’abaana aba neetuuraho kuhuurirwa omu kooti.

Obumwe abaana aba nibafa butandu hamwe n’obuhurizi obu bari kwiha omu
kubonaabonesibwa hamwe n’okuhondwahondwa nk’enjoka.

Nikyenda abantu twimukire hamwe twange ebi gavumenti eri kukora ahabw’okuba
eremirwe omurimo gwayo. Ekitongore kya KCCA kiremirwe kurondera abaana
b’aha nguuto ahu baraatuure kandi abaana n’ekizibu kihango omu Kampala.

Omu Uganda, baamaama abamwe nibamira emibazi baine enda kandi abaana
nibasiiba okwe bari kuzaana emizaano yaabo, bariyo nibareeba katuuni,
babiima ebyokurya n’amaizi g’okunywa, oshanga omukazi naamira emibazi obwe
abaana nibamureeba, asigaho abaana aza omu kukyakara kandi haza eki
kikanyire omuri baasereebu abari kureka abaana naba nyinenkuru.

Kurugiirira aha nshonga ezihikire, abaana abu bari kureebeerera
bashemereire kuba nibareebwa omunyabuzaare, haakiri emirundi ebiri omu
wiiki.

Omuzaire we ashemereire kuba naareeba omwana ogu haakiri emirundi eshatu
omu wiiki kwenda kukyendeeza ebifubiro ebi bari kuheebwa. Ahabw’okuba
omwana naakugambira ebizibu ebi ari kushanga buri kaire.

Hariho n’obw’enaku eri kukwita ahabw’okuba nooshanga omwana ataine muzaire
weena nari omunyabuzaare ori kumutaayaayira ah’eishomero. Eki nikireetera
abaana kuhindukamu enturami ahabw`okuba omwana ogu naaburwa obuhabuzi
kuruga omu bazaire bombi.

Abazaire bakitwire hare munonga ahabw’okuba nooshanga omwana naimuka ekiro
omu itumbi shaaha nka 11 obw’ari kuza ah’eishomero. Abamwe tibari kukimanya
ngu oku n’okubonaabona kuhango munonga. Ahabw’okuba omwana ogu aine enaku
y’okukyera omu itumbi, naabaasa kubugana ebizahambuki hamwe n’enyanga-
birungi zimwihe omu magara g’ensi egi. </archive_file>
<archive_file filename="ESSAYS2 MODIFIED2/EBY'AMAGARA OMU NTUNGUKA home pc.doc"> Seen/SK

OMUGASHO GW’OKUTUNGUUKA OMU BY’AMAGARA HAMWE N’ENTAASYA

Okutunguuka omu by’amagara omu ihanga ryona nikireetera eihanga ryaguma
rihamire omu by’entaasya ahabw’okuba niriba riine abantu b’amagara marungi.
Abakugu abatendekirwe omu by’amagara nibakora omurimo muhango munonga omu
kutunguura eby’amagara kurabira omu kujanjaba, okukingira hamwe
n’okurwanisa endwara omu bantu.

Enshonga ezikwatiraine n’eby’amagara zicondooziibweho kumara emyaka
n’emyaka. Kwonka noogira ngu n’enki ekyakubaasa kukyendeeza endwara kwenda
kutunguura eihanga?

Ekikuru munonga n’okurwanisa endwara hamwe n’okuzi kyendeeza kurabira omu
kuraguza n’okukyebeza. Obumwe abo abari kukora n’abo abari kujanjaba
endwara nka siriimu, shukaari, puresha, kansa (ekookoro), omushwija hamwe
n’okugyemesa abaana nibo bari kucumbagiza obuheereza omu marwariro ekiri
kutamba eikono entunguuka y’eihanga. Kweyongyerayo omu maisho, abeebembezi
nabo baine omurimo muhango ogu bashemereire kuba nibakoraho kwenda
kurwanisa endwara zoona ezi kucumbagiza eihanga eri kandi zikareetaho
embandama.

N’ahabw’ekyo n’eky’omuhendo kwejumbira omu myoga eri kuyamba abaana bato
kutakwatwa endwara eziriyo niziteganisa obuheereza omu ihanga ryaitu.
Omwoga gw’okutandikaho ehururu y’okwerinda endwara zitari zimwe na zimwe
kwenda kutambira eihanga eri eshemereire kugyenda omu maisho. Ebitongore
by’eby’amagara bishemereire kukora munonga kandi bikahisya obutumwa aha
bantu ba buriijo kurabira omu kwegyesa ab’omu byaro ebikwatiraine
n’eby’amagara.

Amashomero agari kushomesa eby’amagara hamwe n’agandi mashomero
gashemereire kutandikwaho kwenda kuhisya emyoga hamwe n’obukugu butari
bumwe na bumwe aha baana kwenda kwerinda endwara nk’ezi. Ebi byona bibaasa
kuhikiirira obwo abashaho, abaana, abazaire hamwe na zaagavumenti baaba
nibakwatanisiza hamwe.

Omu muringo ogu buri omwe ashemereire kukora eki ashemereire kuba naakora
n’amaani kwenda kugira sente z’entunguuka omu nshaho ye.

Eki nikiza kwonyera aha migisha y’okutunguura eby’amagara hamwe n’emihanda
mingi y’okuhabura zaagavumenti eki zi shemereire kuba nizikora.
Ekyokureeberaho, gavumenti z’ebyanga zishemereire kuba nizeeyesa abantu
obwire obu bashemereire kuba nibatwaramu abaana baabo omu marwariro
kubakyebeza endwara eziri kunyangaraza entunguuka y’eihanga.

Kwenda kuhikiiriza ebyetengo by’abaana bato, abazaire hamwe na zaagavumenti
bashemereire kuba ni bataho ebigombe ebigyendereire kutunguura emitwarize
y’abato omu kwerinda obukooko oburi kureeeta endwara.

Omuntu ku ashaba aheebwa, n’ahabw’ekyo gavumenti ziine kutaho emyanya
nk’egi kwenda kuheereza omugisha abaana bato nabo kuhanuura enshonga zaabo
omu by’amagara. Eki kishemeire kukorwa ahabw’okwenda ngu abaana batunge
amagara marungi. Omwana yaazaanira omu kasasiro nikibaasa kumureetera
endwara. Abaana aba tibashemereire kuzaanira omu burofa. Abaana nibeega
bingi kuruga omu abato batahi baabo kukira omu bakuru.

Obumwe nooshanga omuntu mukuru kuruga omu by’amagara atari kumanya nshonga
z’abaana, kwonka abantu ku bari kurabira omu nteerane nk’ezi bahaana
obwengye, amagyezi, obukoryo hamwe n’emiringo ey’omuntu ari kubaasa
kwerindamu endwara zoona.

Enteerano nk’ezi nizireetaho obwengye n’okumanya omu bato abariyo
nibeetebeekanisiza ebiro by’omu maisho ahabw’okuba nibagira okugumisiriza
hamwe n’omwete/omuhimbo kandi bongyera amaani omu kushoma kwabo na munonga
baaba nibenda kushoma obushaho.

Abaana aba babaasa kugaaniira ekiri kubaasa kwija kubaho omu biro by’omu
maisho reero bacwemu eky’oku kora. Kwonka eki nikibaho gavumenti yaaba
ebahaire akagisha k’oku hurikiriza ebiteekyerezo byabo nk’abaana bato.

Omu by’amagara, ebihandiiko naingashi endagiiriro ehandiikire aha mibazi
neehwera abantu obutaitwa mibazi ahabw’okumira ekipimo ekimurengire. Haza
hariho n’emibazi erikwita abasirikare b’omu mubiri obwo bari kugyezaho
kukingira endwara eziriyo nizeeyongyera omu Uganda.

Ripoota egi neereetera abantu baamanya omubaro gw’abo abaine oburemeezi
buhango omu kurwanisa endwara, obumwe ezitashemereire kuba nizikwata omuntu
wa buriijo. Emibazi nk’egi neereetaho okwerarikiirira kuhango omu bantu.

Omu marwariro emibazi eyo eri kurwanisa obukooko oburiyo nibunyangaraza
amagara g’abantu kurabira omu kwita abasirikare b’omu biri eshemereire kuba
neerugaho.

Omu bikwatiraine n’eby’amagara, abashaho abakugu omu kukingira ebyo
ebireetaho endwara nibakira kugarukamu ebibuuzo ebikwatiraine n’ebiri
kukira kureeta endwara kwenda kwongyera amatsiko omu barwaire

Ebihandiiko nk’ebi n’eby’omugasho muhango munonga ahabw’okuba nibyegyesa,
bimanyisa, kandi bishoboorora ebiri kukwata aha magara g’abantu
okugeemereire kandi eki nikyoreka obujunaanizibwa bw’abantu aha magara
gaabo.

Ahonaaho abari kukora aha nshonga z’eby’amagara babaasa kuronda eky’okukora
kwenda kurinda eihanga ryabo n’abantu baaryo baine amagara marungi.
Amahanga nka Uganda, Kenya na Tanzania nigeetenga kukozesa omuringo nk’ogu
kwenda kuhika aha rurengo rw’eihanga nka Denmark na Sweden aga tunguukire
kurabira omu muringo ogu omu nshonga z’eby’amagara.

Amahanga nka Uganda gaine abantu bakye munonga abari kuteganisibwa endwara
eziri kureetwaho okukozesa emibazi eri kumara abasirikare b’omubiri amaani.

Ebi ni bimwe ebi ekihandiiko eki /ripoota eri kworeka. Omu kihandiiko eki/
ripoota, amazima maingi nigarundanwa kwonka okukyebera eshagama nikyo
kishemereire kwebembezibwa kwenda kumanya ni kakooko ki akari kureetaho
endwara.

Omu kushwijuma ebyo ebiri kuza kucondoozibwaho, ekigyendererwa n’okuhisya
amazima ahari abo aba kiri kubangaanisa omugasho gw’amagara marungi omu
ntunguuka.

Bwanyima y’ebyo byona, enkoregana aha gati yaabo abari kujanjaba oburwaire,
beete abashaho na baanansi, nooshanga beejumbire omu hururu y’okurwanisa
obukooko obureeta endwara ezi na munonga omu baana bato.

Okukwatanisiza hamwe kwa baanansi n’ehururu nsya eyaatandikirweho kwenda
kuhisya obuheereza burungi aha bantu omu marwariro amahango hamwe n’ago
agari omu byaro. Eki nikiheereza omurwaire amaani kugambira omushaho ekiri
kumurya nainga shi ekiri kumushaasha.

Nk’enteerane ezo ez’abato bazamu kwenda kutunguura eby’amagara, abashaho
nabo kubari kukwatanisiza hamwe bareebeerera kurungi abarwaire kandi
babaheerereza omu bwire.

Okukwatanisiza hamwe kw’abashaho oku nikuyamba bakuru b’eirwariro kutunga
ebyaruga omu kuraguurira abarwaire ebihikire.

Okwekungaanyira hamwe oku, nikwongyera obuheereza burungi, okukora
ebihikire kandi kireetaho okumarwa n’okusiima kw’omurwaire omu magara
g’abantu, manya baira ngu obusaasi bumanywa nyinabwo.

Okugyeragyeranisa omu ihanga eri, Uganda eine abaana baingi abari kufa
nibazarwa, eine abaana abari kwitwa akakooko ka siriimu/munywengye
ahabw’okuba abantu abakuru tibara kutungire kushomesibwa kuri kumara omu
bikwatiraine n’eby’amagara marungi.

Kuruga omu mwaka gwa 1999 na 2011, akakooka ka siriimu kakatandika
kukyendeera omu bantu na munonga omu bakazi. Akakooko ka siriimu omu
minyeeto nikakira kureetwa okuteerana batakoziise bupiira. N’ahabw’ekyo
akakooko aka kakatandika kweyongyera omu baana baingi ahakuba abaingi
nibatandika kuteerana bakiri omu ishomero.

N’obu abaana abaingi omu myaka egi babaasize kuza omu mashomero, akakooko
ka siriimu kariyo nikeeyongyera kuruga ira ryona. Okushomesa abaana aha
by’omubonano kukaba kukyendeire. Eki kireeteire eminyeeto kwejumbira omu
bikorwa bibi nk’ebi kandi obwo abaingi tibari kugyezaho n’okwerinda
kurabira omu miringo nka okukozesa obupiira.

Kuruga ah’eitendekyero erikuru erya Makerere Yunivasite, okucondooza
nikworeka ngu eminyeeto emingi neetiina kutwara enda kukira kukwatwa
akakooko ka siriimu. Eki kireesire okweyongyera kw’endwara hamwe n’okwihamu
enda nto.

Okucwanyagurika omubiri naayo n’emwe aha ndwara ezi abaana, abakuru hamwe
n’ab’eby’amagara bashemereire kugambaho kandi abato bakateeka omu nkora
emiringo y’okugirwanisa. Egi neereetwaho okusiiba aha mushana ekiri
kurugamu okwoma engingo z’omubiri hamwe n’okukozesa amaizi gari kufuka buri
kaire. Abaana ku bari kwerundaanira hamwe bahaana obwengye obu bari kushoma
omu bitabo ah’eishomero. Obumwe abazaire nibaba batari kumanya.

Omwana ku ari kwega kuruga ahari mutaahi we ngu okugira enda akiri muto,
okunywa amaarwa hamwe n’okureesa sigara nibimureetera okwomangatana hamwe
n’okushanga omuntu naareebeka kubi omu bantu, reero kigambirwa atandikiraho
kugira emicwe mirungi.

Entunguuka yoona kubaho neereetwaho amagara marungi. Eihanga ryaba riri
kurungi omu by’amagara, gavumenti, hamwe n’amaka nirishohoza sente nkye omu
kurwanisa endwara zoona. Omuntu naaba atari kukora, abamurwarize nabo
nibaba batari kutaasya sente yoona kwonka nibaba nibashohoreza omu kurya,
kunywa, hamwe n’okugura emibazi. Gavumenti nayo neeteeeka sente nyigi omu
marwariro kwenda kutamba endwara. Kwonka sente ezi zibaasa kuteebwa omu
by’obwegyese kwenda kwegyesa/kushomesa abaana oku bashemereire kwerinda
endwara. Omuntu nk’ogu naaba aine emigisha mingi y’okuba omugaiga
ahabw’okuba naaza kukura ari kumanya ngu eki nikyo kiri kureeta siriimu,
reero ayerinde okugyenda ayashami.

Nikigambwa ngu amaka againe narishi agari kuteganisibwa endwara tigari
kubaasa kuta omutwe eruguru; sente ezaakutwaire abaana ah’eishomero
nibazimarira omu kuraguza omu marwariro, omu bafumu hamwe n’okutambuza
abarwaire omu myanya etari emwe n’emwe.

Oruteerane hoona nirureetaho obwengye, amagyezi hamwe n’okumanya. Abaana
baaba nibakira ku buganira omu diini nibatunga ebigambo by’obusingye,
eby’amagara hamwe n’amaani kurabira omu kushoma ekitabo ekiri kwera. Omu
kitabo eky’Enfumu eshuura ya mwenda, omushororongo gw’okubanza (9:1)
nibagira ngu okutiina Ruhanga niyo ntandikiiriro y’amagyezi n’obwengye.
Obutumwa obu ori kwiha ahu ori kushabira burimu okukwatanisa, kandi omuntu
naahuurira obusingye bwagaruka, mpaho n’obutabanguko bukyendeera. Omu
kushaba nooyeshumba ebibi bingi munonga. Abaikiriza nibajumiirira ebikorwa
by’abazahambuki abari kurwanira omu mahanga bakabuza abantu obusingye. Buri
wiiki na munonga aha Sande, baabishoopu, baabwana-mukuru nibo bari
kwebembera ekitambo kya Misa ahu bari kukira kujumiiria obutareeberera
abaana bakakura n’amagara marungi kandi bari kutiina Ruhanga.

Yeebuze entandikiiriro y’obwengye n’amagara! Noogyira ngu omu Mwoyo
Orikwera timwo biri kushangwa? Obumwe okworobera abazaire nikibandiza
obwengye bw’omuntu.

Ku waakushanga tikiine kikiri kumanyisa kushanga hariho entaaniso eri aha
gati y’omuto n’omukuru? Nitukira kushoroora turi kurugiirira aha myaka,
kwonka okuza omu nteerane nikireetaho omutaano omu magara g’omuntu.
Ekyokureeberaho, omwana muto naabaasa kuribwamu orukwe ahabw’obutamanya,
okubura okwetegyeka ahabw’okuba abaana bato tibabaasa kutuura bonka
naingashi kuvuga motoka bonka; hariho n’obu ori kushanga n’abantu bakuru
nabo bari omu kishushani nk’eki. Ebirooto by’abantu tibiri kushushana
nk’oku endwara n’okushaasha ebiri kurugamu rufu ebiri kukwata abantu bitari
kushushana.

Aha muheru gwa byona okufu oku, okwa banwyani baitu n’abanyamukago
nikutiinisiriza, haza eki kishemeire kushwijumwa ahabw’okuba eby’ensi
nibihinduka. Nk’omuzaire teekateeka aha magara g’omwana waawe. Nikwo
obubonero bumwe nibushangwa omu maka gataine nteerane z’abaana eziri
kubayamba omu magara gaabo.

Abaana b’abaishiki bo bagumire baine ekizibu kihango ahabw’okuba emirundi
emingi nibateganisibwa endwara z’omutwe. Abaishiki b’ebiro ebi nibatwara
akagisha k’oku rwanira obugabe bwabo aha mashomero; omu muringo nigwo gumwe
abakazi boona nibagamba aha bugabe bwabo nk’abakazi, kandi eki kireesireho
kushanga abakazi n’abaana b’abaishiki baayesaasira emirimo y’omu ka.

Omu by’amagara, eki kireesire abakazi n’abaishiki baareka emirimo yaabo
ey’aha ka kukorwa abashaija kandi eki kireesireho kushanga ngu abakazi
baine endwara nka puresha, shukaari na siriimu.

Tinkumanya ebikwatiraine n’amagara gaawe baitu ndiyo ningyezaho kukuhisyaho
obutumwa hamwe n’okuhabura omuringo/emiringo ey’oshemereire kutwazamu
kwenda kugira amagara marungi n’omutwe guri kukora gye ahabw’entunguuka.

Buri hamwe ahu ndikuza, ndeeba abantu bari kuteganisibwa endwara nk’ezi ezi
turiyo nituhanuuraho. Hariho emyanya eri kutiinisiriza omu nsi omu. Tihaine
oraakuheereze buri kimwe kyona eki orikwenda.

Iwe mukazi we, mwishiki we, hurikiriza eki: ku waakuba ori nkaanye obu
nibwo bwire bw’okuhurikiriza. Ku waakutunga obuhabuzi kuruga ahari we
nainga ow’omunyamukago kitware nk’ekintu kikuru omu magara gaawe.

Kwonka omuri ebyo byona oteebwa abantu ab’ebishuba; gyezaho kwetegyereza
ahabw’okuba okureeba nikwo kwikiriza: reebeka ngu eriisho rye waareeba ahu
riri kuranzya ahabw’okuba abantu baingi beegwire encwamba za rufu omu
maisho gaabo. Gyezaho kwetegyera mugyenzi wangye!

Waaheza kumanya eki abantu bari kukwendeza, entaasya yaawe neija
kweyongyera reero enshohoza obe waagibinga omu magara gaawe.

Waaza omu marwariro gatari gamwe na gamwe, enamba y’abaana abari kuzaarwa
n’akakooko ka siriimu eriyo neeyeyongyera. Kwenda kumaraho n’okukyendeeza
aha namba y’abakazi abari kufa nibazaarira omu byaro n’okuzaara abaana
baine akakooko ka siriimu, abeebembezi ba gavumenti kuruga omu disiturikiti
zoona bashemeire kutaho emiringo aha bantu bari kwetwara nk’abaine obuhangu
omu by’obuzaarisa omu byaro. Nk’abeebembezi bashemeire kutangaariza muranga
– ensi yoona – ahabw’okuba abeebembezi baine obushoboorozi kandi bashemeire
kuragiira ab’eby’okwerinda kukwata ogwo weena oraashangwe naayejumbira omu
kikorwa eki. Enkora niyo emwe eremeise abaana kuza omu mashomero
ahabw’okuba abazaire tibari kumanya kurungi amagara g’abaana baabo oku
geemereire. Abaana aba babaasa kutuurira akakooko ka siriimu bataahi baabo
kurabira omu kuzaana hamwe na munonga omwana orwaire yaaba aine obuhuta obu
baingi bari kutunga baaba nibashara enono. Abantu nibagira ngu tikyakubaire
kirungi kwohereza omwana ah’eishomero otamukyebeize. Omu murembe nka ogu
buzima abakazi b’enda tibakaabaire nibazaarisibwa abakazi batari bashaho
ahabw’okuba eki nikita amagara g’abakazi b’enda omu kabi. Obundi akakooko
ka siriimu kabaasa kukwata omwana yaaba naazaarwa kandi kikugumira kumanya
yaaba yaazaarwa n’akakooko ka siriimu.

Abaana b’amashomero bashemeire kuba nibatunga ebyokurya birungi baaba bari
aha mashomero. Omu byokurya ebi, oshemeire kuriisa omwana obutunguru
ahabw’okuba nibukingira ekookoro y’omunda kandi nibuhwera aha kukyendeeza
shukaari omu baana bato. Omwana waawe yaaba naaza ah’eishomero muheereze
entanda y’ebijuma hamwe n’obutunguru. Omu myaka egi, gavumenti eriyo
neeteeka sente omu kuriisa abaana aha mashomero ga boona-bashome kwenda ngu
abaana aba batunge amagara marungi.

Omu bwegyese, okurya n’ekintu kikuru munonga. Nibagira ngu amashomero
og’omuri Kampala nigariisa abaana ebyokurya ebya buri muringo. Kwonka
ekibuuzo nikigira ngu hoona byasya? Enyama ei waariisa abaana eshemeire
kuba eteekire kurungi munonga.

Ekitongore ekiheereza obuhwezi kwenda kutunguura eby’amagara omu Uganda
ekya USAID kigyerizeho kurwanisa akakooko ka siriimu kandi eki nikikorwa
kurabira omu kukyeberera busha akakooko ka siriimu, okugaba emibazi ya
busha ahari abo abaashangwa baine akakooko ka siriimu n’endwara y’akakonko.
Ebitongore nk’ebi nibireetaho entunguuka omu Uganda ahabw’okuba amagara
g’abantu abatari kwebaasa nigaba gaatambirwa kandi babaasa kugira amaani
g’okukora emirimo. Ekindi, abantu abaine siriimu nibashohoza sente nkye omu
kugura emibazi y’okubajanjaba. Sente ezaabo nibazikozesamu ebindi bintu
nk’okugura ebyokurya ebiri kubareetera amagara marungi. Omu kurabira omu
miringo yakyo, ekitongore eki kibaasize kuhwera eihanga eri omu kutunguuka.
Ekitongore eki kyombekireho emyanya yaakyo enkuru omuri Kampala,
nikiheereza emirimo, kishomesa abantu oku bashemeire kwetwaza, emicwe hamwe
n’okuhuumuriza abo abaine endwara.

Eiteeka eri kujumiirira ebitingwa erya Anti-homosexual Bill ku
ryashohoziibwe, abaabaire nibejumbira omu bikorwa ebi eshoni baazihinduramu
ekiniga, baaajunaana gavumenti ku etari kubaikiriza kugira obugabe bwabo –
ngu mpaho obugabe bwabo nk’abantu buribatiriirwe. Eiteeka eri ribaasize
kukyendeezaho okujanjaara kw’endwara z’obushambani. Endwara ezi ezirimu
siriimu, ebihooya, enziku n’ezindi nyingi zikaba zaacumbagiize obuheereza
omu by’amagara kandi gavumenti eri kushohoza senti nyigi omu kuraguurira
oburwaire obwo.

Abantu nyamwingi na munonga eminyeeto neekira kuteerana etakahikize myaka
y’okuza omu kikorwa eki. Eki nikireetaho obuzibu bw’abeegi kuremwa kumara
emishomo yaabo. Aha nshonga y’ebitingwa, abanyadiini nabo kurabira omu
mishomo yaabo babaasize kurwanisa ebikorwa ebi kwenda kutunguura
eby’obushwere omu Uganda. Buri Munyayuganda weena ashemereire kugira eki
yaayega kandi akeegyesa mutaahi we kwenda kutunguura ediini hamwe
n’eihanga. Tihariho omuringo gwona ogu omuntu ari kubaasa kukora embaga
makeke/ y’omwaka nka gumwe aha miringo y’okutunguukiramu.

Abashomi b’eitabo abarungi nibaijuka ebiro ebikuru hamwe n’enshonga
ahabw’enki bashemerire kushoma ebitabo n’empapura z’amakuru kandi
beetengyere emyaka miraingwa y’obusingye obwo Mukama abarinzire. Enshonga
nk’ezi nizigambwaho omu kutunguura entaasya y’eihanga ahabw’okuba abantu
nk’aba n’abantu b’obwengye, okwetegyereza hamwe n’okumanya ekiri kugyenda
omu maisho. Omugambirizi wa purizindenti Museveni aha nshonga
z’eby’amakuru, Tamale Mirundi, naagira ngu amagyezi makye n’obutashoma
ebitabo kandi ngu omuntu ku ari kushoma ebitabo amanya kutaanisa ekibi
n’ekirungi.

Minisita w’eby’amakuru, Jim Muhwezi, naagira ngu amagara marungi garimu
okwetegyereza hamwe n’okukorera emirimo omu bwire.

Okweriisa gye n’emwe aha nshonga ahabwaki eihanga ribaasa kutunguuka omu
ntaasya hakuba okurya kurungi nikureetaho okugira omutwe guri kuteekateeka
kurungi.

Eihanga ku rikuba ririmu entaro nkye, amagara g’abantu nigaba gari kurungi
gataine kweraarikiirira kwona. Twijukye omu bwire obu owaabaire ari
purezidenti wa Libya, Col. Muammar Gadaffi, obu yaataayaaya omu Uganda omu
mwaka gwa 2001, eihanga rikaba riri omu katabanguko.

Omuntu weena ashemereire kwefaho/kweyamba atakashabire gavumenti ku
emuyamba. Omu ihanga eri abatuuragye nibagira ngu gavumenti teri kubafaho,
nibagamba kimwe, ‘gavumenti etuyambe’ beebwa ngu bashemereire kubanza
baayeyamba. Nibagira ngu abari kurya kumwe bakundana kandi nikyo
kiratunguure eihanga eri.

Eibura ry’abashaho omu marwariro nirirwanisa entunguuka omu by’amagara
kandi eki nikireeta embandamu omu ihanga. Ekyokureeberaho hariho obwire obu
waabaire oshanga omunansi omwe ari kureebeerera abarwaire bari kwingana 100
kandi omu buryo obuhikire minisiture egi neeferwa sente ziri kwingana
miriyooni 400 aha bashaho/ baanansi. Mwimukye! Mushohore aheru! Shaba
omuntu weena ajware yuunifoomu y’omushaho ah’eirwariro ryona noija kureeba
omuringo ogu abarwaire bariyo nibabonaabonamu. Entunguuka omu by’amagara
eriyo neecumbagira ahabw’enshonga nk’egi. Abanansi omu marwariro twine
kukitwara nk’ekintu kikuru munonga ahabw’okuba nikikwata aha magara
g’abarwaire hamwe n’omutindo ogu bari kubareeberereramu. Okugira abanansi
bakye nikirugamu okuraguurirwa kubi. Aha muheru gw’ebi byona ni rufu.

N’obu Uganda eine ebigyendererwaho ebiri kukirayo omu Africa, eihanga eri
riherize n’okugarura ekigyendererwa ky’entunguuka y’eihanga. Abanyayuganda
bakiine omurimo muhango omu kurwanisa akakooko ka siriimu akariyo nikahonda
aha mitwe y’Abanyayuganda nyamwingi. Obwahati abantu bakuru, abaana,
n’eminyeeto nibaitwa akakooko ka siriimu. Sente nyamwingi zihwereire omu
kuraguza endwara egi etaine mubazi.

Omu Kampala, ekitongore ekijunaanizibwa enshonga za Kampala ekya KCCA
kyebembirwe omukyara Jenipher Musisi kikareeta baasi eza Pioneer ziri
kwingana 100 kwenda kuyamba abo abari kuza kukorera omu rurembo Kampala.
Baasi ezi zikaba nizishashuza akasente kakye waaba noogyeragyeranisa na za
takisi. Sente ezaabaire zibasharirweho zikaba zigyendereire kuguma omu
nshaho zaabo kubayambaho omu kureebeerera amagara gaabo hamwe n’okutwara
abaana omu mashomero. Tukaba tutaine by’entunguuka ebi omu omu rurembo
Kampala kwonka egyo ekiri enshobi y’amaani.

Bwanyima y’okujumbura eby’obugaiga by’omu itaka omu kyanga kya Bunyoro,
abantu boona bakateekateeka aha kuba gye.

Amagara gaawe gakwatiraine n’okubaho kwawe. N’ahabw’ekyo amagara geenyine
gakwatiraine n’obushwere ahabw’okuba buri kiri kubaho omu nsi omu kibaasa
kuhinduka. Eki nikireetaho okushoboorora amagara omu gundi muringo kandi
gw’ediini. Omuntu abaasa kwetunguura ari kurabira omu kwetongora aha
bazaire be obwo ari kutunga amaka ge. Obwo manya nooba waaba omushaija aha
kyaro. Omuntu weena ku ari kutandikaho amaka atandika kukorera entunguuka
omu maka ge.

N’eky’omugasho kushanga omuntu aine amagara marungi. Okugira amagara
marungi nikiruga omu kushanga omuntu ari kurungi omu kubaho kwe omu
by’entaasya nk’omushaija. Okuba gye omu by’amagara n’eky’obujunaanizibwa
omu nsi yoona. Omuntu weena aine obugabe bw’okutuura omu buryo obuhikire
kandi obugabe bw’okutunga obujanjabi n’obuheereza obuhikire. N’obu buraabe
buri obugabe bw’abantu kutunga obuheereza burungi omu by’amagara,
bashemereire kutwara obujunaanizibwa nk’abantu nka obujunaanizibwa omu
kurya ebyokurya ebiine ebiriisa byona, obuyonjo, emicwe mirungi, okwerinda
endwara zitari zimwe na zimwe. Kandi nikyetagyisa omu magara g’omuntu, buri
muntu kuba aine obukoryo bw’okuba n’amagara marungi.

Okubaho omu maka:Amaka n’okushanga nihatuura mu abantu abari kukorera
hamwe, bari kukwatanisa kandi bakarya hamwe. Eka neekora nk’orushekye oruri
kunyurura amaizi omu iziba. Eka neebinga obusaasi n’oburuhe kwenda
kutunguura eihanga. Omu bwire bw’okushobangiirirwa, obw’enaku hamwe
n’obworo, eka neegyezaho kuruhuura abo abaremereirwe.

N’ahabw’ekyo eka neetwara obujunaanizibwa bw’amaani omu kurwanisa oburwaire
kwenda kureetaho amagara marungi kurabira omu kwerinda hamwe n’okuraguriza
oburwaire bwona. Omu kureebeerera abaana hamwe n’abo abu bari kuyamba hamwe
n’okureetaho obutebeekana omu bantu bakuru n’abaana omu byanga bitari bimwe
na bimwe, abantu abakuru nibashomesa abaana emiringo ei bashemereire kuba
nibeerindamu oburwaire, emibazi y’ekiiraguju ei bashemereire kuba
nibakozesa ahabw’okuba amagara marungi geesherekire omu maka g’abantu.

Omuringo ogu abantu bari kutuuramu: Abantu nibeegaitira hamwe omu byaro
byabo ahabw’okushangwa ni bariranwa kandi babaasa kukwatanisiza hamwe
ahabw’okutunguura ekyaro kyabo kwenda kuhikiiriza eki bagyendereire. Ekyaro
nikikora omurimo gw’amaani munonga omu kurwanisa edwara, kureetaho obuyonjo
omu kyaro kyona obwo bari kurabira omu kukorera hamwe. Eki nikireetwa
eby’obuyonjo omu kyaro kyona. Ebi nibibaho abantu baaba nibakorera hamwe
omuri burungi-bwa-nsi. Eihanga erya South Korea rikatunguuka kurabiira omu
burungi-bwa-nsi. Omuri South Korea , abakazi, abaana, abashaija hamwe
n’abandi bakaba bakwatanisiza hamwe omu kuhinga enguuto zaabo. Gavumenti ku
yaabaire ebaha ebimotoka by’okushara enguuto, abantu nabo bakaba
batashutama nk’oku kiri omu Uganda. Eki kikabaasa kutunguura, eby’amagara,
enguuto, amaizi marungi, obwegyese hamwe n’obutegyeki burungi obw’enkora ya
dimokurasiya omu mwaka gwa1978. Omu Uganda, abantu nibagyezaho kwonka eki
tikiri kubaasa kubayamba ahabw’okuba abantu aba tibari kukwatanisiza hamwe.

Okufayo aha magara marungi ni gumwe aha miringo ey’omutaano omu magara
gaawe. Endwara n’obusaasi bibaasa kucumbagiza amagara gaawe. N’ahabw’ekyo
eky’obugaiga eki twine omu nsi omu n’okugira amagara marungi. Okufayo aha
magara gaawe nikimanyisa okureebeerera nari shi okurwanisa ebizibu byona
ebi ori kubugana omu magara g’ensi egi kurabira omu kutunga obujanjabi,
obuyonjo, hamwe n’okwereebeerera kurungi; okwehisya obuheereza omu
by’amagara nikibaasa kubaho kurabira omu bashaho, aba nansi hamwe n’obundi
buheereza. Nk’omuringo gw’eby’amagara, nikubaasa kuba okwerinda,
okutambirwa, ahabw’abantu b’amagara marungi.

Omuntu noobaasa kwereebeerera kwenda kugira amagara marungi: Abantu
baayegaitira hamwe nibabaasa kureetaho amagara marungi omu ihanga n’ekyanga
ryabo kurugiirira aha ntwaza ei bari kutwazamu. Ekyokureeberaho, abantu
babaasa kwegaitira hamwe barwanise akakooko ka siriimu. Omu byaro, abantu
baine okutiina kwingi aha miringo eri omu byaro omu kurwanisa amagara mabi
hamwe n’okukora aha nshonga z’eby’amagara. Emiringo egyo bashangire
neeyamba abo abari omu kibiina kandi emiringo egi eshemereire kuba
ey’abantu boona, abooro n’abagaiga. Aha mukono ogundi, emiringo egi
neeburaaburamu entambura yaayo. Omu mahanga agariyo ni gakuraakurana,
abantu nibakira kureebeerera amagara gaabo kurungi ho. Reka tugire ngu
toine sente ziri kumara, tokaabaasa kutunga obujanjabi burungi omu
marwariro, twine emiringo mingi eri kureeta okweraarikiirira omu magara
g’abantu obwo baaba nibatunga obuheereza burungi omu marwariro. Abantu
baingi bariyo nibafa nibahwaho abw’okubura obuheereza burungi omu marwariro

Gavumenti ziine obujunaanizibwa kureetaho emiringo eraayambe abantu boona;
emiringo mirungi neereetaho obutegyeki burungi.

N’ahabw’ekyo omugasho gw’okugira obuheereza burungi omu by’amagara noobaasa
kukireebera omu matsiko g’abantu abariyo nibarwaniirira eby’amagara. Kuba
omugaiga nainga shi kugira eki waayekorera omu magara gaawe, nooba
oshemereire kuba oine amaani, obukoryo, hamwe n’ebiconco, ku ori kuba
orwaire, noobaasa obutetunguura. N’ahabw’ekyo, amagara marungi nibwo
bugaiga kandi eki nikyo waakubaasa kwega kuruga eriizooba. Ku ori kuba oine
amagara marungi, nooba oshemereire kuba oine ekiri kukuhagira omu kukora
bizineesi yaawe. Abarwaire bataaha nibetomboita ahabw’obusaasi kandi
tibabaasa kugira busingye n’okushemererwa. Kukiri kwija aha kurwanisa
n’okwerinda endwara kurabira omu kuraguza, omworo ayeyongyera enaku. Ku
turi kwija aha kwerinda enda z’oteeteekateekire mbanza naabaijusya ngu
abari kukuurira omu maka g’abooro nibazaara munonga. N’ahabw’ekyo, okwihamu
enda n’omuringo oguri kuhakanisa entunguuka.

Amahanga ageikiriize okwihamu enda y’oteeteekateekiire nigetenga kumanya
ngu abantu abari kukora ekikorwa eki baine obureeberezi buhamire kandi
barinzirwe kurungi. Amagara marungi nigareetaho entunguuka omu baana abari
kuzaarwa baine amagara marungi kandi babaasa kutunguura eihanga eri.
Endwara ziine emiringo ei ziri kuteganisamu entebeekanisa yaawe ya nyesya.
Ekyokureeberaho, okujanjaara kw’akooko ka siriimu/munywengye kureesire
abantu baingi bahwa amaani omu kutunguura ensi n’obu obujanjabi obuhikire
buriyo nibukorwa omu myanyi ei akakooko aka kakanyiremu omu myanya
nk’ey’Afirika. N‘ahabw’ekyo mugyezeho nk’abantu buntu n’ebigombe kureebeka
ngu mwayebembeza eby’amagara, sente muziteeke omu by’amagara kwenda kugira
entunguuka kurabira omu kumara emyaka mingi omu nsi.

Enamba y’abantu abari omu Uganda neekwata omwanya gwa kabiri omu kuba nto
omu nsi yoona; ekicweka kyona n’eky’abaana bato abari ahansi y’emyaka
ikumi n’etaano (15). Okucondooza okusya nikworeka eby’obugaiga obw’amajuta
bubaasa kuyamba Abanyayuganda aba obwo haaba hatabaireho oburi bw’enguzi.
Okweyongyera kw’abantu omu Uganda kuri ahaiguru; omu myaka mukaaga ei
tutaire amabega Uganda erahukire kugira abantu baingi omu myaka egi. Obwo
eihanga riri kugumizamu n’okugira omubaro muhango gw’abantu, abaingi bariyo
nibaruga omu byaro bari kuza omu tauni ahu ori kushanga empeereza omu
by’amagara eri kurungi.

Entaro omu nsi omu nizireetwa amagara mabi hamwe n’obuheereza bubi omu
marwariro. Omu mwezi ogwa 12 omwaka 2015, owaabaire ari purizidenti
w’ekigombi ky’eby’obutegyeki ekya FDC omu Uganda, Dr. Kiiza Besigye,
akataayaayiraho eirwaro rya Abim omu disiturikiti eya Abim obu yaabaire ari
omu hururu y’okuronda akaruura k’entebe y’obwa purezidenti omu karuuru ka
boona aka 2016. Besigye akareetaho akashashamaro omu bantu hamwe na
gavumenti yaagiramu okwerarikiriza ahabw’okuba amarwariro maingi tibari
kugafaho. Nooshanga abantu nibabyama ahansi kandi bataine na mifarasi. Omu
bwire nibwo bumwe ku bwasheesiri owaabaire ari enganzi ya Uganda, John
Patrick Amama Mbabazi, yaabitamu engaito/enkaito yaayorekyerera eirwario
niryo rimwe kwonka ogu pooriisi ekamutangira omu muhanda. Kwongyera ahari
ekyo, waatayaayira eirwariro erya Mulago, abarwaire nibakira obuheereza
oburiyo; ah’eirwariro eri abarwaire ba kansa nooshanga bashagaine bataine
hantu h’okubyama. Omu murembe gwa mbwenu, abaana b’amashomero hamwe n’abo
abaherize kushoma nooshanga bataine bwesigye omu magara gaabo:
n’eky’obusaasi kushanga otari kumanya ebiro by’omu maisho byawe. Eki
ninkigamba na bwino ahabw’okuba nooshanga omwana yaayehwaire amatsiko.
Obumwe oshanga baayekwasire eijaga bahendera bagwire omu butandu ya
siriimu. Omwana omwe kuruga aha itendekyero erikuru erya Makerere
Yunivasite akaba asigeize ogw’okurya sente z’ebishare by’eishomero
ahabw’okushangwa ngu akaba aine akakooko ka siriimu. Eki nikitureeta aha
nshonga y’okuhuumuriza abarwaire boona. Abu kikwasireho omu nshonga
z’okuhuumuriza abantu nkaaba nabo banagireho obujunaanizibwa bwabo.
Nooshanga omuntu asinzire ariyo naavuga motoka, pikipiki, hamwe n’egaari
ekiri kuteeka amagara ge omu kabi. Eki nikyoreka ngu abantu baingi tibari
kumanya akabi k’amaarwa aha magara gaabo. Amaarwa nigazonzya omutwe, omuntu
abura amagyezi n’obu baraabe nibagira ngu waanywa nookyamuka obwongo kwonka
tikwo kiri. Obwongo bwawe nibuba buriyo nibujundira kimwe. N’ahabw’ekyo,
abantu baine kumanya ngu amarwa nago gabaasize kureetaho embandama omu
Uganda. Omuntu weena ari kunywa amaarwa na munonga aga ag’ekijungu naaba
nakyendeeza aha myaka ye. Amaarwa nibagataburamu ebibazi ebiri kubaasa
kureetaho oburwaire omu magara g’abantu. Endwara y’ekookoro nayo ebaasa
kureetwa omu kunywa amaarwa. Waaba nookimanya ngu siriimu neerabira omu
maarwa? Omuntu weena ku ari kunywa ekirenga akasinda, ayeyongyera kwenda
kubyama n’abakazi kandi omukazi ku ari kunywa akasinda afa obwongo, reero
eki kiheereza omushaija ogwo owaaba amushutami haihi akagisha k’oku mukora
eby’enshoni atari kukimanya n’obu yaaba atakyenzire.

Orugyendo rwawe omu by’amagara orutandike obwo ori kutayaarira abashaho
kwenda kumanya amagara gaawe oku geemereire. Aha muheru gw’esaabiiti
ehwaire, omuntu akaba naaza kuhinga, yaabakuraho kakye aha buhoro bwe obu
yaabaire araarize omu nyungu. Eki kikamureetera okuriibwa omu nda
ahabw’okuba ebyokurya ebi bikaaba biine oburofa. Noogira okuhinga
tikurakomire aho eryo izooba! Eki nakyo nikiteganisa omuringo ogu abantu
bari kutuuramu kandi nikicumbagiza entunguuka.

Abantu baingi tibashomire kandi tibaine eki bari kubaaasa kukoraho kwenda
kutunguura eby’amagara. Obutashoma n’endwara kandi nikireetera omuntu kufa
atyo obumwe n’obumwe. Omu Uganda, abantu abatashomire nibahendera bafiire
busha ahabw’okuba tibari kumanya. Ekyokureeberaho, abantu abatashomire
nibamara agamira emibazi n’obu yaakuba yaafiire kandi enshonga nk’ezi
nizireetwa obutashoma.

Omu biro bikuru haijwire okushemererwa, rukundo, okukyakara, n’okweshemeza.
Kandi amaka garimu abantu abari kukundana. Mwena mwine kukora ekiri
kubaasika kureeba ngu mwashemererwa mwagaruza rukundo yaanyu. Mbwenu iwe
eka yaawe n’omukyara waawe eki otakaabakorera niki? Nyabura we kimukorere
abaase kusiima akukundire kimwe mugume mushemereirwe na rukundo yaanyu
egyende omu maisho.

Obwegyese bwine omugasho muhango munonga omu kutunguura eihanga: Omugasho
gw’eby’obwegyese nigubaasa kureebwa omu kuheereza abaana bato ebintu bisya
by’okwegaho, hamwe n’abashomesa obukoryo busya omu kushomesa abaana, omu
mikono, omu bwonko, omu mutima, hamwe n’omu magara gaabo ahabw’ensi nungi.

Oijukye ngu twine emiringo ebiri ei twakubaasa kwetegerezamu omugasho
gw’eby’obwegyese omu by’amagara. Omuntu weena ashomire naayamba abaana be,
abantu hamwe n’eihanga kwirukiirira obugabe omu by’amagara.

Okucondooza nikworeka ngu omwaka ogu abateezi b’akaruuru abari kukira
obwingi nibenda ngu abeebembezi abu barikuza kutoorana omu karuuru ka boona
akari kwija babe baine eky’okutunguura omutindo gw’eby’amagara omu ihanga
ahabw’okuba Abanyayuganda abari kuhika pasenti 44 nibenda kureeba empinduka
omu buheereza bw’eby’amagara.

Okurugiirira aha kucondooza oku, abantu nibateganisibwa ebintu ebi:
obutagira mibazi erikumara omu marwariro ga gavumenti; amarwariro obutagira
za motoka z’okutwara abarwaire kandi n’ago agaziine tiziri kukora; abashaho
bakye omu marwariro; kandi n’abariho nibakora binkwatiireki nk’okutomera
abarwaire. Embeera z’eby’amagara nikwo eyemereire eti omu Uganda.

Amarwariro: Uganda eine amarwariro amahango naingashi Refferals 152 hati:
omuri ezi, Gavumenti ekakwatanisan’abantu kandi 23 n’ag’abantu-buntu.
Uganda erimu Health center IVs193: ahari ezi 170 n’eza gavumenti, reero 8
n’ez’abantu-buntu. Amarwariro aga health centre ya III nigahika 1,279:
ahari aga, 937 n’aga Gavumenti, 272 Gavumenti ekaga kwatanisa n’abantu,
reero 70 n’ag’abantu-buntu. Aga health centre II nigahika 1,696 aga
Gavumenti; ag’amakwatane ni 522, reero ag’abantu-buntu ni 1,387. Aga goona
ku ori ku gagaita nigahika 5,229 goona hamwe. Eki nikimanyisa ngu haihi
buri eirwariro riine kuba niriheereza abantu abari kuhika 6,000.

Abashaho abari omu marwariro: Okugira abakozi omu marwariro nikyo kintu
ekiri kukirayo omu shonga z’eby’amagara ahabw’okuba nibo bari kukora hamwe
n’okutwegyesa oku twakubaasa kwerinda endwara. Kwonka omu Uganda, twine
abashaho batari kumara omu marwariro kandi n’abakye abariho tibari kukora
nk’oku kyakubaire.

Eby’okurwanisa nka embundu, omwika gwa tiyagaasi n’ogw’akabi kahango aha
magara g’abantu. Ebintu nk’ebi hamwe na boomu nibikyendeeza aha bwire obu
omuntu yaakubaire naamara omu nsi kandi bireetaho amagara mabi.
Eky’obusaasi Gavumenti ya Uganda neeyenda kweguza sente ziri kuhika
obutabarwa 2.4 (trillion) kugura embundu ez'omurembe. Embundu ezi
n’ez’okurinda obusingye kandi ziine akabi kahango aha magara g’abantu
ahabw’okuba n’ez’obutwa. Embundu nizongyera obutabanguko omu bantu.

Nikigambwa ngu omwe aha beesimbireho omu hururu y’okuronda ebendera
y’okujwekyera Abanyaruhaama ou barikweta Arthur Mpirwe Rwobushanku n’omwe
ahari abo abari kurwanisa obushomankuzi omu marwariro. Ogu naarwanira
entebe ya Ruhaama ey’ekigombe kya NRM. Omu nshonga akabanza kujunanwa
omushango gw’obushomankuzi. Naagira, “Buzima Ruhaama tekatereire omu
bikwatiraine n’obushomankuza kandi twine kurwanisa abashuma b’emibazi.”

Oine ekiteekateeko nari kandi nooyenda ngu abashomankuzi omu by’amagara
nk’abari kwiba emibazi hamwe n’ebyoma by’amarwariro bagumizemu n’omuze ogu?
Teekateeka! Orikwenda omwekambi ogu ahu abaire ari abaire naakora omu
kurwanisa abashuma abatwire baremiise eihanga kutunguuka omu by’amagara
kuhika aha ofiisi z’abeby’amagara. Gyezaho kubuuza enshonga ahabw’enki
abantu nk’aba nibeejumbira omu kwiba emibazi. Waaba ori hare noobaasa
kusindika obutumwa bwawe aha simu yaawe ahu oraabe ori hoona.
Eriizooba tandikaho ekintu kyona ekyakubaasa kurwanisa obushomankuzi kwenda
kutunguura eby’amagara kandi tukaakyendeza aha namba yaabo abariyo nibafa.

Reeba emyaka ehwaireho oijuke ekintu eki waayeraganise kukora na waaba
waakikozire. Haza waaba otakikozire oreebe banywani baawe abatandikire ahu
baahika kwenda kureetaho entunguuka.
Nimmanya ngu omu mwaka ogu ku guraaze kuhwa noija kuba nooyefuuza
ahabw’enki otaratandikire hati kurwanisa ebintu nk’ebi kandi tukaatunguura
eihanga ryaitu.

Mwebare kuraba omu bizibu ebi otaine kantu koona omu by’amagara akabaasize
kuhindukaho. Twebaze Ruhanga ahabw’okushanga mukiri abahuriire. Kwonka shi
oyeteekateekire kukora ki omu by’amagara kwenda kutunguura okubaho kwawe?
Shoma ekihandiiko eki kuruga aha mutwe mpaka aha muheru.

Ekitongore ekya WHO kyabareetera amakuru g’omutaano! Nooyenda kutabaarusya
omukundwa waawe, omwana waawe, eka yaawe nari abanyabuzaare okushanga baine
amagara marungi n’omwaka gwona? Yoheereza obutumwa bwawe aha mukutu gwona
ogwa intaneti kwenda kwimusya abantu abo abu kiri kukwataho kwenda
kubaijusya ngu twine kutunguuka turi kurabira omu by’amagara. Ninteekateeka
ngu omu bi baraagarukemu nihaza kuba harimu na endagiiriro nungi eri
kwemariirira omu bikwatiraine n’okutunguura eby’amagara omuka yaawe.
Omushaho n'omuntu nk’iwe nawe naashaba Ruhanga ngu amuyambe asingure ensi
egi. Sebo/nyabo yeehikire omu maisho g’omushaho omwebuuzeho kandi omushabe
byona naija kubikuha, ahakuba tari kushoroora omu bantu: niwe muhanda,
amagara n'amazima kandi ekitiinisa n'obutungi niwe bikomookaho
ahabw’amagara marungi. N’ahabw’ekyo mwikirize ngu omushaho omutendeki
naayamba amagara gaawe kandi akutambira n’endwara za rufu.

Omuntu omwe ori kumanywa nka Edgar Mugyenyi kuruga Rukungiri naagira ngu
abashaho nibakora kihango kuyamba eihanga eri. “Nimbanza n’okusiima Orumuri
ahabw’omurimo murungi ogu ruri kukora kandi nyowe niinyenda omushaho weena
akozese kandi ashabire omugisha omu kujanjaba abarwaire baitu kandi
agarukye ashabire eihanga ryaitu rigume riboneire, kandi agarukye ashabire
abeebembezi emigisha ahabw’ebi bari kurabamu obwo Ruhanga abaire omuhwezi
waitu.”

Omuntu weena toshemerire kufeerwa ekigaaniiro kyona omu mwaka aha radiyo
yoona ahabw’okuba ebigaaniiro nk’ebi nibiyamba abantu kuhaana
ebiteekateeko, n’amagyezi, omu kumanya enshonga, ebizibu hamwe
n’eky’okukora kwenda kutunguura eby’obwegyese.
Ekibuuzo nikigira, “Omuntu naabaasa kuruga ata omu burwaire bwaba buri
bwingi omu bantu? Oine obuhabuzi tuhabureho, noobaasa kushanga waatambira
mutaahi waawe kandi waatunguura ensi egi. Kwonka eki noobaasa kukikora
waaba oine omutima gw’eihanga kandi okakwatanisa na Gavumenti kwenda
kukozesa kakye na kahango akariho..
Omuntu yaakuha emitwaro 10, noobaasa kutandikaho bizineesi y’okurinda
amagara gaawe kurabira omu kurya ebyokurya birungi, kwerinda akakooko ka
siriimu obwo orikugura za kondomu hamwe n’okuziteeka omu bizineesi ezindi
ezaakubaasa kutunguura entaasya yaawe ahabw’amagara marungi. Kand eki
nikikorwa ogwo ori kubaasa kutaasya hakiri buriizooba kandi nikibaasika.
Kandi iwe waaba oine eki ori kumanya haburaho bataahi baawe obundi
okaabahwera kuruga omu bworo bagira amagara marungi agari kureetaho
entunguuka. N’abw’ekyo, noobaasa kuhabura omuntu nk’ogu n’okuronda
bizineesi, oburyo obu raamureetere sente nk’okushuubura abaase kutunga
amagoba kandi akure aine amagara marungi.
Tandika mpora ori kuza omu irwariro na munonga ago againe obuheereza
burungi; oijukye ngu oine obujunaanizibwa aha magara gaawe ahabw’entunguuka
n’amagara marungi. Ebishuba n’amazima omwora naaba aine amagara mabi.

Obwa hati, omuntu oine oburwaire bwona naareebwa nk’eibaare aha ntunguuka
y’eihanga. Nooshaasha naingashi oine endwara yoona? Iwe nookimanya ngu ori
omwe ahari abo abajumikire eihanga omu by’entunguuka? Hariho ekishemeire
kukorwaho kwenda kurwanisa ekizibu eki.

Amagara marungi n’obugaiga ahabw’okuba omuntu ku ari kumara emyaka
miraingwa atandika kuza omu magoba gonka. N’ahabw’ekyo zaapuroguraamu
z’okurwanisa obworo omu bantu ziine kutandikwaho kwenda kutunguura eihanga
ahabw’okuba omworo niwe ari kurwararwara.

Amagara marungi nigatunguura omubaro muhango gw’abakozi abari kwetengwa omu
makorero n’aha mirimo mingi ahabw’okuba hariho emirimo eri kwetenga abantu
b’amagara marungi n’egyo eri kwetenga amaani.

Amagara marungi nigongyera aha bwegyese burungi ahabw’okuba omwana aine
amagara marungi nashaoma kurungi – naaba atari kurwarwara kandi ogwo aine
amagara mabi naaba naakira kurwara ekiri kumureetera obutaheza mishomo ye
ahabw’okosha-yosha.

Akakwate akari aha gati y’okukyendeeza obworo kaikiriziibwe omu kucondooza
omu bwire obwo kandi nikyoreka ngu hariho akakwate kahango munonga aha gati
y’eby’amagara n’entunguuka kwonka endwara nka siriimu, omushwija hamwe
n’ezo eziri kureetwa okureesa sigara nizicumbagiza obuheereza. Okubura
oburingaaniza omu nsi omu nakyo kiriyo nikicumbagiza eby’amagara
ahabw’okuba omworo tari kubaasa kutunguuka ataine magara marungi. Omworo ku
ari kurwara airukangira omu marwariro ga Gavumenti, kandi amazima nigooreka
ngu amarwariro aga tigaine buheereza burungi. Eki nooba nookigyeragyeranisa
n’ago aga abantu-buntu. N’obu omuntu araabe naashashura sente nyingi kwonka
naatunga obuheereza buri kumara.

Omworo ku ari kurwara, akashaashaho naingashi akatunga obuhuta, eka egyo
neetandikiraho kushohoza ezi ataine kandi eki nikireetaho amabanja agari
kuhendera gatwire ebintu byabo ebirimu eitaka, ente, n’ebindi bingi. Eki
tikwo kiri aha mwana w’omugaiga.

 Hariho emiringo nk’egi ei omuntu weena yaakubaasa kurabamu kwenda kugira
amagara marungi, okukyendeeza okufa kw’abaana bato, okurwanisa akakooko ka
siriimu, omushwija gw’ensiri, hamwe n’endwara y’akakonko. Kwongyera ahari
ekyo, obusinguzi bw’omuntu n’okurwanisa obworo n’enjara, hamwe n’okutunga
obwegyese burungi omu bantu boona hamwe n’okuheereza abakazi obugabe bwabo.
Ebi byona nibibaho aha bw’amagara marungi.

Kwenda kurwanisa ebizibu ebi, amahanga agariyo nigakuraakurana nigeetenga
kurwanisa obworo bukiri kare. Eki kiine kukorwa kiti: okutunguura,
okwerinda, hamwe n’okwongyera amaani omu by’amagara hamwe n’oburungi
bw’amagara g’abantu. N’eky’omutaano kumanya endwara eziriyo niziteganisa
abantu. Ekyokureeberaho, omushwaija nigureetera okufa kw’abaana bakiri bato
omu nsi yoona bari kwingaana miriyooni buri mwaka. Omu nsi yoona, abantu
abari kwitwa akakooko ka siriimu n’abo abari kutuura n’akakooko aka
nibaingana miriyooni 42. Endwara eziine akakwate kandi eziri kureetwa
okureesa sigara naazo niziita abantu bari kuhika miriyooni buri mwaka.

Okurya kubi hamwe n’eibura ry’ebyokurya kwine akabi kahango aha magara
g’abantu.

Enguuto mbi naazo nizireeta endwara eziri kurugamu rufu obwo zisigire
n’abantu bari abooro. Omu mahanga agari kutunguuka, abantu bari kwingana
miriyooni nibo bari kwitwa zaabutandu z’aha nguuto buri mwaka. Okurwanisa
ebizibu ebi nikyetenga ebitongore bitari bimwe na bimwe ahabw’okuba abantu
baingi tibashomire. N’ahabw’ekyo kigumire kuteeka omu nkora ebyo ebi bari
kumanya.

Kwonka minisiture y’eby’amagara hamwe na Gavumenti bishemereire kukorera
hamwe kandi ebiragiro bishemeire kuteebwa aha bahingi, ab’amakorero,
obwegyese, amaizi n’amashanyarazi, hamwe n’ebindi bingi ahabw’okuba egi
niyo mitwarize ey’obuhangwa eyaakuubaasa kurwanisa obworo n’amagara mabi.

Hariho ebizibu bingi ebiri kuremesa minisiture y’eby’amagara hamwe na
Gavumenti kuteeka omu nkora ebigyendererwa byayo omu kutunguura
eby’amagara. Kwonka okubura sente ziri kumara omu kugura emibazi,
kushashura abakozi hamwe n’okukora obuhandagazi bw’omu marwariro
bikijuumikire eby’amagara . Twaba twagambire aha nguuto mbi, nooshanga
kigumire omurwaire kuhika ah’eirwariro omu bwire. Oijuke ngu abarwaire omu
kyaro nibabatwarira aha bugaari, ebigagara, zeete engozi, kandi abamwe
nibatambura aha bigyere kwonka nabwo enguuto ni mbi.

Sente nyingi munonga nizeetengwa ahabw’okuba Gavumenti z’omu mahanga nka
Ghana, Uganda, na Bangaladesh zibaasize kutunguura omutindo gwabo kurabira
omu kuteeka sente omu by’amagara.

Mwijukye ngu ku ori kuba oine sente n’eby’obugaiga, sente zaawe noozeetenga
kureebeererwa gye. Omuringo nigwo gumwe abantu b’okuteeka omu nkora, kukora
kureebeka ngu sente ezi tizaashomankurwa abo bashomankuzi, sente ezi ziine
embariirira kandi nizikora ebi zishemereire kukora.

Obumwe amahanga agari enyima omu by’entunguuka, tigaine sente n’obugaiga
buri kumara omu kutunguura eby’amagara kandi obuheereza omu marwariro
nibwetengwa. Kwonka eki nikimanyisa ngu eihanga eri niryetenga eby’obugaiga
kwenda kwongyera omu ntaasya yaaryo, oteebirwe obuyambi kuruga aheeru
y’eihanga hamwe n’kuruga omu zaagavumenti ezindi.

Gavumenti eshemereire kureka abantu-buntu bakatandikaho amarwariro agaabo
kwenda kwongyera obuheereza omu bantu kandi bw’empime, obuheereza obu
bushemeire kuba burimu emibazi eri kumara, abashaho batendekirwe kurungi,
kandi baine embabazi, emicwe mirungi, n’okutwaza gye, batari kunywa
amaarwa, obwe bari kukuratira amateeka, amakuru hamwe n’ebi abashaho
bakuratira omu kutendekwa kwabo, nk’oku baabishomesiibwe.

Obuyambi buri kumara kurungi butwire nibwija omu Uganda kuruga omwaka ogwa
1996, kwonka obuyambi oburi kuruga omu banka y’ensi yoona (World Bank)
bubaasize kukyendera kandi obuhwezi kuruga omu bantu-buntu buriyo
nibweyongyera. Eki nikyoreka ngu abantu nibafayo aha magara ga bataahi
baabo. Kandi eki kibaasa kwongyera aha mukago gw’ensi yoona.

Amazima nigagira ngu obuheereza omu bantu tibubaasa kwemariira aha
by’amagara kandi obuheereza bw’abantu-buntu nibworeka omuhanda gwenyini.

Okuteebereza nikworeka ngu obuheereza kuruga omu Gavumenti n’omu bantu-
buntu ni burungi, kwonka, waabiteeka omu nkora obuheereza bw’abantu-buntu
buriyo nibuhika kuruna aha bantu omu kurwanisa oburwaire. Eki noobaasa
kukireebera aha zaakiriniki (oburwariro) z’abantu omu byaro, abaazaarisa
omu byaro, hamwe n’abo abari kuguza emibazi etongoziibwe Gavumenti
n’ekitongore ekiri kwikiriza abantu kutandikaho bizineesi omu myanya yoona.

Ebikozesibwa omu marwariro ebimwe nibikyereenyera aha mbaraza
ahabw’okushanga ngu abantu baingi tibari kumanya mugasho gwabyo. Ebyoma ebi
n’eby’okukyebera eshagama, amagufa agahendekire, hamwe n’obundi burwaire
obu omuntu ari kuba aine, hamwe n’okumanya amagara g’omuntu oku geemereire.
 Omu Uganda, nooshanga abaana nibazaanisa empitirizo ei bari kuteeza
ekikatu. Eki nikyoreka ngu okwetegyereza kw’abantu kukiri kukye. Abashaho
tibari kutwara bujunaanizibwa bwabo omu kushomesa abantu emiringo ei
bashemeire kuba nibatwazamu ebintu byabo n’ebyo ebi baashanga.

Okwehwa amatsiko kiriyo nikiinaza Abanyayuganda. Omuntu weena ku ari
kukwatwa akakooko ka siriimu ayebwa ngu akiine emyaka mingi omu nsi omu.
Omuntu nk’ogu naatandika kurya ebye atari kuteekateeka aha baana abu
yaasiga enyima kandi eki nikireetwa okwehwa amatsiko n’okubura kihaburwa.

Obushwere obu nibukira kugyendana amagara g’abantu, na munonga obushwere
bw’omwana w’omwishiki atakahikize emyaka ikumi na munaana. Mwijukye ngu
Uganda ni rimwe aha mahanga agari kuhingira abaana bakiri bato
ahabw’obworo. Obushwere nk’obu nibuta amagara g’omwana ogu omu kabi,
ahabw’okuba omwana ogu naaba ataine eki ari kumanya. Omwana w’emyaka ikumi
na munaana ku ari kwejumbira omu by’omubonano, naabaasa kureetera amagara
kugwa omu kabi. Omwana ogu naaba atamanyiriire by’okuteerana n’omushaija
kandi amagufa ge nigaba gatakagumire. Eki nikibaasa kumureetera obumuga aha
mubiri gwe nainga obutazaara omu biro by’omu maisho. Omwana abaasa
kurugwamu nyina-enda, abaasa kujwa eshagama eya buri kaire obwire bwe
bw’okuza omu nshonga bwahika. Eki nikimureetera amagara mabi hamwe
n’okuremwa kukora omu biro bye by’omu maisho.

Omu kubaho kw’abantu, amagara mabi nigareetaho rwango; obwangane
nibwijurirana abantu. Abantu baaheza kukimanya ngu omwana ogu, omuntu ogu
aine ekintu kibi omu magara ge nibatandika kumunuga. Omwana weena ku ari
kuba aine endwara yoona, obumwe n’obumwe abazaire be bateekateeka ngu
bamurogire. Haza eki nikireetaho obutakwatanisa aha gati y’eka ezo hamwe
n’abanyabuzaare.

Okunagaijurwa bagyenzi baawe ahabw’okuba abantu, na munonga abagaiga,
ahakuba aba nibaba nibeerarikiirira kuguza sente zaabo abooro ahabw’okuba
tibaine matsiko ngu eshaaha yoona omuntu ogwo abaasa kugarura sente ezo.

Oburwaire bwa kansa ku bwizire nibweyongyera, ensi yoona yaagyemeserezibwa
kutaho omwezi gwa ‘kansa’ ahabw’okuba amahanga gatandikire kukwatanisiza
hamwe omu kurwanisa endwara egi kwenda kutunguura abantu, kandi eki
nikyoreka obujunaanizibwa bwa Gavumenti aha bantu baayo.

Waarebuurize ahabw’enki abafu batari bafu? Enshonga egi gyebuuzeho
ahabw’okuba nibagira ngu abantu batari bamwe na bamwe nibatunguuka kurabira
omu myoyo emibi, kandi abamwe obwa hati nibagyeta “iruminati”. Emyoyo egi
ngu neeshaba okuhongyerwa kandi abantu bariyo nibahongayo abaana baabo.
Abamwe bahikire aha kwejumbira omu kwiba abaana ba bataahi baabo. Kandi eki
n’ekibi ekiri kujunanwa omu iguru. Emyoyo mibi egi neereeta obworo omu
bantu kandi eki nikirugamu okufeerwa abantu abaakubaire bari ob’omuhendo
omu kutunguura ensi.

Omuntu weena ku ari kwihamu enda aba yaita; naaba ataita kyonka kwonka
n’amagara ge naaba yaagata omu kabi kandi eshaaha yoona omuntu ogu abaasa
kufa. Noobaasa kuba noihamu egyo nda ojwe ekirenga nainga shi oihemu
obugumba.

Abazaire bashemereire kutwara obujunaanizibwa bw’abaana baabo baaba bari
ah’eishomero. Enshonga z’abaana ah’eishomero abazaire bazirekiire
abashomesa kandi abashomesa abamwe baine akatima kakye. Omushomesa ogu
abaasa kuteeka amagara g’omwana waawe omu kabi yaaheza kumuteeka omu
by’obushambani. Omwana ogu abaasa kukwatwa akakooko ka siriimu kandi
n’emishomo emugyendere kubi. Muheru gwa byona omwana ogu naabasa kuhendera
agizire amagara mabi.

Abantu abari kutuura omu bihome bakagiraho amagara marungi ahabw’okuba
abasibe tibaine bugabe bw’okurya gye ebyokurya ebiine ekiriisa. Aba bo
batuura aha kahunga n’ebihimba. Eki nikireetera amagara gaabo gaaba mabi
ahabw’okuba nibarya kubi kandi bakora munonga. Abasibe nibabakozesa emirimo
erimu nk’okutimba n’okuboneza enguuto. Emirimo nk’egi neeyenda omuntu ari
kurya gye. Aha rubaju orundi, aba baine kihango eki bari kwongyera aha
ntunguuka y’eihanga ahabw’okuba nibeejumbira omu by’obuhingi, hamwe
n’okuyonja endembo. Amagara gaabo gaine akabi kahango munonga ahabw’okuba
nooshanga aha bihome hatariho marwariro hamwe n’abashaho b’okubareebeerera
n’okubajanjaba baatunga oburwaire bwona. Embeera y’omu bihome
neeyerarikiriza munonga ahabw’okuba ahu bari kuraara niho bari kusheesha
kandi bakakora ebihoronio / kamina.

Omuntu ku ari kuba aine obusingye bukye nikimanyisa ngu aine amagara mabi
ahabw’okuba omuntu weena aine obusingye bukye obwakubaasa kumuyambaho omu
kukora emirimo ya buriijo eri kumuyambaho omu kurwanisa endwara omu magara
gye.

 Omu Uganda twine abantu bakye munonga abari kwejumbira omu kukora
ebisasayizi; ebisasayizi nibiyambaho omuntu kwozya oburofa omu mubiri gwe
kandi ngu oburofa obu kuburi kweyongyera, amagara g’omuntu nigaba gatakiine
maani agarwanisa endwara. Ekisasayizi nikireetera omuntu amaani n’amagara
marungi agari kumuyambaho omu kukora emirimo ye ya buriijo.

Abakazi omu Uganda nibakira kutunga ekizibu ky’okutuntuzibwa omu maka
gaabo, aha mirimo, hamwe n’omu mihanda. Eki kikatandika kweyongyera
bwanyima ya Gavumenti kureetaho eiteeka eriri kukwata abo abari kujwara
ebijwaro bigufu (enkunamo). Eiteeka eri ku ryahinguziibwe, abaana b’aboojo
baatandikiraho kujuura abaishiki n’abakaza bwa sikaati obwabaire buri
ahaiguru y’amaju aha maju gaabo. Abakyara abari kurwaniirira obugabe
bw’abakyara omu Uganda beebembirwe Miria Matembe owaabaire ari omwe aha
baaminista ba Uganda, bakatandikaho akeesharingo obwo bari kuhakanisa abo
abaabaire nibeejumbira omu kujweka busha abantu hamwe n’abo abari kuhamba
abakazi. Eki niki ribatiirira obugabe bw’abakazi boona omu nsi.

Jesica Matama kuruga omuri Bugire akaba naateekateeka ngu kansa ye
y’amabere neebaasa kukizibwa emibazi y’ebishaka. Ogu akahika n’aha kuremwa
kwisya ahabw’obusaasi bw’amabeere. Akagyezaho kwimuka n’aha kitanda kwonka
ebyo byona bikaba ebya busha. Ku ori kurwara kansa, nari ekookoro
y’amabeere, emisi n’enyama z’amabeere n’omubiri gwona nibiba nibishaasha
kandi omuntu nk’ogu tabaasa kugira eki yaayekoreraho kwonka naaguma
naashohoza sente.

Mariyo Okeya ow’emyaka makumi-ashatu ku yaatungire kansa y’omu bwongo omu
mwaka gw’enkumi-ibiri-na-ena (2004), akaba aine kushemezibwa kwonka sente
zikaba zitari kureebeka. Akagyezaho kweguza sente kuruga omu banyabuzaare
kwonka ebi byona bikaba ebya busha. Kwongyera ahari ekyo, kansa
ekamureetera okuba engumba.

Kwenda kutunguura eby’amagara, amashomero gashemereire kushomesa gataine ki
gari kusig’ enyima. N’obu Gavumenti egyerizeho kuta sente omu by’obwegyese
na munonga omu mashomo aga sayansa obwe egyendereire kutunguura omutindo
gw’eby’amagara kurabira omu kushomesa abashaho abaine obukugu oburi kumara,
kwongyera aha bantu abashomire kwenda kwongyera aha magyezi omu bantu kandi
bakamanya ngu amagara marungi n’obugaiga.

Twine kwegyera aha mahanga agandi kwenda kutunguuka. Amahanga
agatunguukire, omwana ku ari kugira eki yaarwara, naingashi ekironda kyona
eki yaatunga nka yaaba ari omu kizaaniro ari kuzaana na bagyenzi be, omuntu
ashemereire kurahuka ahonaaho kwenda kuyamba amagara g’ogu muntu aha bwa
nyensya. Ekyokureeberaho, omu mahanga agatunguukire, abazaani ku bari kuba
bari omu kizaaniro/ ekishaayi, akatunga akahuta koona nibahika bari
kumujanjaba kwenda ngu agumizemu n’omuzaano gwe. Omuzaani w’omupiira ari
kukira kuhendeka naaba aine akatare kakye munonga kandi n’omupiira gwe
nigukyendeera.

Twine kuheereza ekitiinisa obugabe bw’abaana omu kutunga obuheereza omu
marwariro kwonka eki niki rwanisibwa abeebembezi hamwe naabo abari omu
by’obutegyeki abari kurwana bonka.

Abahingi boona nabo nibatuura omu mbeera mbi ahabw’okuba baingi tibaine
byetaago omu kuhinga na munonga omu bwire bw’enjura kandi eki kibaasa
kubarugiramu oburwaire oburi kutwara zoona ezi bakozire. Omuhingi weena
ashemereire kuba aine zaabutusi naingashi enkaito zoona eziri kubaasa
kumurinda obu takwatwa burwaire bwona omu bwire bw’enjura. Omuringo nigwo
gumwe abo abari kutuura omu byaro, abaana baabo nibabareka bazaanira omu
byondo kandi oshanga abaana aba baakwatwa oburwaire bw’okushatuka ebigyere.

Harimu okwega kutiina Ruhanga: Omuntu oine amagara marungi tari kwekwata
eijaga kandi naaba naatiina Ruhanga. Ogwo weena aine embabazi ahari abo
abari kubonaabona, n’ow’omugisha ahari Ruhanga ahabw’okuba naafayo munonga
kuhwera amagara ga mugyenzi we kandi eki nikikorwa kurabira omu kuheereza
obuyambi nk’ebitabo, omubazi, obutimba bw’ensiri, n’ebijwaro by’okujwara
obwo ogyendereire ngu bareebeke gye omu bantu. Omu bwire bw’enjara
nooshanga omuntu naafayo munonga aha magara ga mutaahi we. Haza ogwo aine
omugisha kuruga owa Ruhanga kandi abaasa kuhangaara kumara emyaka miraingwa
omu nsi.

Eby’oku koresibwa nibirusya kandi nibi maramu amaani: Happy naagira ngu ku
yaarugire omu kushomesa omu mwaka gwa enkumi-ibiri-na-ikumi (2010),
akabanza yaaza omu ka owaabo omu kyaro yaashutama yaateekateeka
eky’okukora. Aho niho yaatandikiireho eirwariro. Ku yaarugire omu kyaro,
yaaza omu tauni eya Mbarara ahu yaatungiire omushaija owaabaire aine enju
ye aha muhanda ei yaatandikiremu eirwariro. Obwa hati, Kebirungi naagira
ngu hati naataasya esente nyamwingi munonga. Sente ezi zibaasize
kumutunguura ahabw’okushanga ngu akabaasa kuruga omu magara mabi.
N’ahabw’ekyo, amagara marungi nigareeta obugaiga.

Nyowe nindeeba eishomero ribaasize kuhwera abantu kuruga obu baatandika
kuhisya na hati baitu obwa hati abantu baabaasize kwetunguura obwo baaheza
kutunga emirimo aha mashomero nka baanaansi na baadokita. N’abazaire baabo
babaasize kuhwerwaho ahabw’okuba hati obuheereza nibuhika haihi kandi
ekireeteire naitwe twatunga omugisha gw’okushomesa abaana ebikwatiraine
n’amagara gaabo nk’obuyonjo, hamwe n’okwerinda endwara ahabw’okuba abashaho
n’abantu barungi. Kuruga omu kutandika ebintu bikaba bitoorobi baitu obwa
hati tubaasize kwetunguura ahabw’okutunga emirimo omu marwariro aga kandi
tubaasa kwebeisaho nk’abantu naitwe.

Eirwariro eri rimpweriire kutunga emirimo ahabw’okuba niinye ndikubaziira
zaayunifoomu z’abashaho hamwe n’okubaguza ebitabo by’okuhandiikamu
abarwaire kandi eki naanye kindeeteire okwetunguura.

Reeba eki ori kukiza abandi omu magara gaawe; tihariho kirungi nk’okushanga
bwasheesha bwira, abantu boona abarimu abazaani b’omupiira, abahingi,
abariisa ebeeshongozi hamwe n’abashaho b’omuri Ankore nibeeyongyera
omubaro. Kandi eki nikireetaho amatsiko maingi obwo waatandika kureeba ebi
ori kukora. Engamba yaitu y’ebigambo by’Orunyankore n’Orujungu haine oku
biri kukwatagana, obwo biri kuzamu Orunyakore rwingi. Abantu baingi
nibaremesibwa kuhika hare ahabw’okushanga ngu baine oburemeezi omu
by’amagara. Abamwe baine omweryo n’okwepanka ahari bataahi baabo obwo
batari kumanya ngu Omuhangi niwe omwe. Ebintu ebi tikugira ngu abo abari
kwepanka nibo bari kukizayo okugira amagara marungi n’obugaiga. Nibeebwa
ngu nibepanka aha bantu abaakubaire bakwiniire omugasho. Ekindi n’amaarwa
n’enjaga, oteebirwe abakazi n’obushambani hamwe n’obwamaraaya. Ebintu ebi
tikugira ngu waabikora byona ni bibi, baitu nikyenda kubanza okabyehuzya
haza na munonga abaana bakata omutima aha magara gaabo, kandi omu muringo
ogu entunguuka ebaasa kugyenda omu maisho. Nibabaasa kuba nibo baabanza
kutunguura eihanga aha mutindo gw’ensi yoona ahakuba mwena mwine amatsiko
g’okuhika hare munonga. </archive_file>
<archive_file filename="ESSAYS2 MODIFIED2/MUKYONDOZE.doc"> Seen/SK

 MUKYONDOOZE OMU BYANGA KWENDA KUTUNGUURA EBY’OBUHINGI

Uganda n’omusiri gw’ekizinga ky’Afirika yoona, n’eihanga eri Ruhanga
yaahaire omugisha gw’eitaka kandi n’ensya nungi omwaka gwona. Eihanga eri
riine siizoni ibiri buri mwaka waaba noogyeragyeranisa n’amahaga agandi
nk’aga Buraaya agari kugira ensya mbi ey’okukwata aisi (orubaare) buri
mwaka.

Eki nikimanyisa ngu Uganda yo neehinga emirundi ebiri buri mwaka kandi
agandi mahanga gahinga omurundi gumwe.

Uganda teshemereire kuba neeremwa kuriisa abantu baayo ebyokurya hamwe
n’oku banywisa. Akatare k’ebyokurya omu Uganda kashemereire kuba nikaguza
n’abo aba seeri y’amayanja. Twaba nitugamba aha nkozesa y’efuka eriyo
neekora, kwonka n’obu amafuka gaine omurimo gw’omutaano ogu gariyo ni
gakora, nitwetenga ebyoma eby’omutindo w’ahaiguru kwenda kutunga
eby’obuhingi ebya’aha rurengo rwona.

Efuka ezi ziriyo nizikora kurungi omu kwombera omwata omu rutookye, kandi
nizireetaho eby’obuhingi byaza aha mutindo murungi.

N’obu amafuka gariyo nigakora omurimo, n’ebintu bingi ebiri kwetengwa
kukorwa kwenda kwongyera aha mutindo gw’eby’obuhingi omu Uganda.

Eky’okubanza n’okwikiriza abari kusiga sente kuta sente omu by’obuhingi omu
Uganda ahakuba aba baine omukono gwa sente kandi nibahinga omu bwingi. Aba
ku bari kuba baikiriziibwe omu Uganda, Gavumenti ebaasa kwongyera sente
ezindi omu by’obuhingi buri mwaka ogw’eby’esente.

Ahabw’okushanga abahingi baingi omu Uganda bataine sente z’okuta omu
by’obuhingi bwabo, obworo bugumire bujumikire eihanga eri.

Waaza aha rurengo rwa gavumenti ez’ahansi, ebikozesibwa ni bikye munonga
kandi abashaho b’eby’obuhingi nibashaashurwa akasente kakye munonga.
Akasente aka tikari kubaheereza muhimbo omu kutunguura eby’obuhingi omu
byaro. N’ahabw’ekyo na kakye na kahango aku Gavumenti eya rwagati eri
kusindika kutunguura eby’obuhingi omu byaro, abeebembezi nibahendera
bakareire mujunju, bakashomankura, kandi muheru gw’eki, eby’obuhingi
bihendera bicumbagiziibwe.

Abakozi ni bakye, ebikozesibwa ni bikye kandi abamwe tibaine mazima, na
sente nkye eziriho tibari kusiima. Ekyokureeberaho, sente z’okwongyera
obukugu omu tekinorogiya y’eby’obuhingi ni nkye munonga, sente z’omushaara
gw’okushashura abakozi nazo ni nkye.

Ebihingwa hamwe n’amatungo omu Uganda nibibugana ekizibu ky’akatare. Omu
Uganda buri omwe naikirizibwa kugura nainga kutunda ekintu kye, kwonka eki
kibaasa kuba kiri eky’akabi omu ntaasya yaawe, ahabw’okuba eby’obuhingi omu
Uganda nibibugana ekizibu eky’ebintu nainga shi ebyokurya ebiri kuruga
aheeru y’eihanga. Ebintu ebi nibiba biri eby’omutindo gw’ahansi munonga
waaba noogyeragyeranisa n’ebyo ebya Uganda. N’ahabw’ekyo Gavumenti egi
eshemereire kutaho emihingo aha bintu ebiri kuruga aheeru y’eihanga.

Okwikiriza eby’obuhingi ebiri kuruga aheeru, tikyo kizibu ki twine kyonka.
Abahingi omu Uganda bariyo nibakyendeera munonga ahabw’okuba sente
y’eihanga nayo eriyo neegwa akatare. Enshonga nk’ezi zishemereire kuta abu
kiri kukwataho omu kishushani ky’okurinda eihanga ryaitu.

Abahingi baingi bahendeire bataine ki baine, ababw’okuba ti bakiine mataka
agaabo g’okuhingamu, baine amabanja, kandi eky’aha muheru n’okuremwa
kurinda emisiri yaabo kandi bakahwamu n’amaani omu kutunguura eby’obuhingi.

Okuhagira emiringo y’eby’obuhingi eya buriijo ni kirungi kwonka, emiringo
emisya nayo eshemereire kuba neteekateekwaho; nitufeerwa kihango munonga
twaheza kurwanisa ebintu bw’obuhangwa. Obwira abantu bakaba bahingisa
amasha gente, obuhurunguru bw’embuzi, obukuku, hamwe na kasasiro ejunzire
kwenda kwongyera orwezo omu misiri yaabo.

Kwonka ebi byona biizire nibihwaho, kandi abahingi n’abariisa nyamwingi
ebiro ebi nibakoresa zaafaatarayiza kwenda kujumusa emisiri yaabo. Baitu
ebi nibihw omu itaka ahonaaho ahabw’okuba nibimaramu omwaka gumwe gwonka.

Omuntu ku yaakuteekateeka kuhinga n’okuriisa nk’ekintu ky’omuhendo munonga.
Omuntu ku yaakuriisa kandi akahinga ebintu byorobi. Amatungo ku gari kurya
obunyansi, obusha na amahurunguru g’embuzi gatware omu misiri yaawe.

Okuhinga ebihimba n’ebicoori narishi okuhinga orujwangye nikyongyera orwezo
omwita, ebihimba nibiza kunaga ebijamba, reero ebijamba ebi bijunde bikore
ekijumusa /orwezo.

Ekyokureeberaho, waahinga ebihimba omu siizoni egi, eri kukurataho
okateekamu oburo, ebihimba nibisiga ekiriisa ekya naituroyeni omu itaka,
ekiriisa eki nikiija kuyamba oburo kukura kurungi.

Kwenda kurinda eitaka ryawe nikyenda oriise ente kandi ohinge n’emisiri.
Omuringo niguyambaho omu kubiika amaizi omu itaka.

Kwongyera ahai ekyo, omuhingi weena tashemereire kwemariira aha kuhinga
okwa tekinorogiya ahabw’okuba nikumara orwezo omu itaka. Ekyokureeberaho,
embibo eza “high breed” niziguma nizikyendeera omu bwingi bw’amashaaruura
waaguma noozihinga buri mwaka. Kwongyera ahari ekyo, n’oburungi bwazo nabwo
nibukyendeera.

Okuta sente omu kutunguura obutare bw’eby’okukozesa hamwe n’amashaaruura,
nka gumwe aha muringo gw’okutunguura eby’obuhingi ni kirungi munonga omu
kutunguura entaasya y’eihanga.

Okwetunguura eby’obuhingi omu Uganda kuhika aha rurengo rwona oteebirwe
n’akatare k’ensi yoona, n’ekiteekateeko kirungi. Okuriisa ente ez’amate,
okuriisa ebyenyanja; kuhinga ebibira hamwe n’okwongyera omutindo omu
by’obuhingi; kurinda ebibira byaitu kwenda kurwanisa ekyanda ekireeta
enjara rwaranda n’emwe aha miringo mirungi omu nsi omu eri kubaasa
kutunguura entaasya y’abantu n’eihanga ryabo.

Abantu b’omu myanya etari emwe n’emwe omu Uganda baine ebiconco bitari
bimwe na bimwe n’obu bamwe bakiremesiibwe kubikozesa nk’oku kiri
kwetengyesa.

Oihireho ekyo, Gavumenti ya Uganda ekwataniise hamwe na minisiture
y’eby’amashanyarazi, neekora obucweka-ihembe kwenda kuhisya amashanyarazi
aha bahingi n’abariisa abari omu byaro. Ekitongore eki n’ekigyendererwa
kyokujanzaaza amashanyarazi omu byaro nk’obuheereza oburaayambeho omu
kutunguura obuhingi n’oburiisa.

Amashanyarazi ni kimwe aha buremeezi obu abahingi n’abariisa bari kushanga
omu Uganda kandi eibura ryago niri kyendeeza aha mashaaruura gaabo.
Okutaana aha bandi bakozi omu Uganda, abahingi n’abariisa nibakozesa
otushanyarazi tukye ahabw’okuba Gavumenti tekatairemu sente ziri kumara.

Entaasya y’eihanga eriyo neekura. Abakugu nibagira ngu netiinisa
ahabw’okuba aka n’akaire k’oburuuru n’enjura y’eitumba eriyo neeteganisa
abahingi nyamwingi. Eki n’eky’obusaasi!

Kuruga omu mwaka gwa 2010, Banka y’entunguuka eya African Development Bank
etweire neehwera eri kuta sente nyamwingi omu by’obuhingi kandi ezi zikaba
nizingana miriyoni bibiri na makumi-abiri ($220m) eza doora obwo erikwenda
kuhwera emiringo yoona eyaakubaasa kuyamba kuhika omu bahingi ob’omu byaro,
kwombeka obutare bw’ebyokurya, enguuto ziri kutwara eby’amashaaruura omu
butare.

Gukaba omugisha nk’okwita ebinyonyi bibiri n’eibaare rimwe obwo ebitongore
ebindi bitari bya Gavumenti biri kwongyera sente omu by’obuhingi omuri
Uganda. Sente ezi nazo zikaba ziri ez’okwongyera amaani omu bw’obuhingi
kurabira omu kugura ebijumusa, embibo, n’obuheereza obugyendereire
kukyendeeza amaremesa agari omu by’obuhingi. Kwonka obwire nibwo bumwe obu
banka egi nayo yaahayo miriyoni emwe ya doora.

Omu bigyendererwa bya banka egi eby’omwaka 2013 kuhisya 2022, ekaronda
eby’obuhingi omu kizinga kya Afirika, nk’omwanya gumwe ehi yaakubaasa
kutunguurira ekigyendererwa kyayo.

Nk’omuringo gumwe gw’okutunguura eby’obuhingi n’oburiisa omu Uganda, banka
niyo emwe ebaasize kuheereza okuraganisa kwayo omu kwombeka ebitaba
n’ebipiira biri kutwara amaizi g’okushukyera ebimera.

Kwenda kwihaho eibura ry’emirimo, banka egi ekacwamu kukwatanisiza hamwe na
Gavumenti omu kuyambaho eminyeto egyo erayejumbire omu by’obuhingi
n’oburiisa aha kizinga ky’Afirika.

Uganda n’ebindi bitongore bishemeire kukwatanisiza hamwe kandi bakateeka
ebi bagyendereire kukora omu nkora kwenda kwongyera aha migisha egyo ebiri
omu kiteekateeko ekyo ahonaaho.

N’obu amahanga g’Afirika gaine emigisha omu kujumbura kandi gakakoresa
eby’obugaiga ebiri omu buhingi, Uganda neetwara ekicweka ekihango kukora
ahari ekyo.

Omuhendo gw’amate nigushuuma gunyegyera bwakiire-bwizire ahabw’okushanga
ngu ebyoma na motoka z’okutwara amate aha makorero bikiri bikye. Amate nago
nigashanga ekizibu eki ahabw’okuba abariisa obumwe nibakama amate maingi
omu bwire bw’enjura oteebirwe okugira ente ez’amate abantu ezi batandikire
kutunga.

Waareeba omutungi w’enkoko naarira otakaayebuuza ahabw’enki? Nabo emihendo
y’amahuri ag’enjungu nigakira kugwa akatare. Kwenda kwetegyereza entaaniso
eri ahagati y’amahuri ag’enjungu n’ago ag’enyankore, ni kirugiirira aha
mugasho n’omuhendo gwago.

Omuhendo gw’ebyokurya ku guri kweyongyera, ebyokurya ebiri kushohora aheeru
y’eihanga gukyendeera. Ku turi kwijukaho enyimaho kakye, Uganda ekaba
etaire amaisho aha nyama y’ente ei yaabaire neeza kushuubuza omu ihanga
erya Egypt kandi bizineesi egi ekareetaho omukago gw’amaani ahagati
y’amahanga aga.

Hatwireho okutunguuka kukye omu by’entaasya y’eihanga kandi eki kibaire
nikireetwaho okutemba n’okushuuma kw’emihendo y’eby’obuhingi n’oburiisa,
omushoro gw’ahiguru n’okugwa sente za Uganda.

Okweyongyera kw’ebishare by’amashanyarazi kuriyo nikweyongyera kuba ekizibu
ky’amaani omu Uganda, na munonga aha bahingi abari kutaasya akasente kakye.
Ijuka ngu omu mashanyarazi tiharimu okuramuza. Kwonka noobaasa ota
kwongyera aha mutindo gwawe omu kuramuza waaba nookora bizineesi yoona?
Okuramuza kibaasa kuba ekintu kikuru munonga omu kutunguura oby’oburiisa
n’obuhingi omu katare, kwonka omuntu weena ari kukora bizineesi ashemeire
kuba ayetebeekanise gye kandi nibyo ari kuza kushanga omu kuramuza. Ebi
birimu amateeka kuruga omu Gavumenti. Yetware nk’otari kumanya kandi
ohamire aha kiwaagarukamu.

Omu kuhinga n’okuriisa nitwetenga enjura n’akashana kwenda kweza n’okugira
enyamwaishwa z’amagara marungi. Kwonka ebiro ebi nitubugana enjura
rwatamigongo. Empidahinduka omu bwire niyo eri kureeta ebi. N’ahabw’ekyo
amahanga agari kwegaitira omu kitongore eky’amahanga agari kukwatanisiza
hamwe ekya United Nations (UN) nigakwatanisiza hamwe omu kubinga oburemeezi
obu.

Ebiro by’omu maisho, eby’obuhingi omu Uganda, na munonga emboga
ez’ekiraguju: N’ahabw’ekyo abantu baine kumanya ngu okuhinga emboga ezi
bari kukozesa ebyoma ebya tekinorogiya eriho hati nikiza kwongyera aha
mutindo n’omuhendo oguri aha katare k’ensi yoona.

 Ebindi bihingwa nk’ebicoori, ebihimba, soya, ebitookye, muhogo hamwe
n’ebinyoobwa bibaasa kuhingwa n’obukugu obusya obwa tekinorogiya.

Abantu baine kwebuuza ekiriyo nikireetaho okukyendeera kw’amashaaruura
gaabo. Amataka gaabo nigahwamu orwezo ahabw’okuba nibahinga embibo emwe omu
musiri gumwe buri siizoni kumara emyaka miraingwa (mingi).

Embibo nyingi ziriyo nizooma zitakaka kuzire ahabw’okushanga ngu endwara
n’obukooko nibi birya bikiri bito. Ebihingwa ebi tibiine magara marungi
gari kubaasa kurwanisa oburwaire obu.

Aha kitongore ekiri kuheereza abahingi obuhwezi omu ihanga eri kurabira omu
kubaheereza embibo eziri aha mutindo, omu kukyondooza, hamwe n’amagyezi
ekya NARO: Aba NARO nibeetegyereza kurungi munonga emiringo ei bari kubaasa
kurwanisamu oburwaire omu misiri y’abantu.

Amagyezi amasya agariho obwa hati omu kutunguura eby’obuhingi omu Uganda
kwenda kwongyera omutindo omu bihingwa byabo nago gariyo nigacondoozibwaho.

Kwenda kwongyera omutindo omu bw’obuhingi, emiringo etari emwe n’emwe erimu
ebya tekinorogiya eri kuhindura emiringo ei ebihingwa ebi biri kukuuriramu.

Omuringo ogu ogwa tekinorogiya tiguri kubaasika ahabw’okuba Abanyayuganda
nyamwingi tibaine obukugu buri kumara omu kuhinga.

Okweyongyera omu mutindo gw’eby’obuhingi omu Uganda nikibaho kurabira omu
kurinda eby’obuhangwa, ebirimu amataka, amaizi hamwe n’okubaho kw’abantu
omu maka gaabo. Omu byaro n’omu byanga bitari bimwe na bimwe abantu
nyamwingi ti bari kufayo aha miringo ei bari kurindamu eby’obuhangwa
n’amataka.

Abantu aba nibahinga munonga amataka gacuukuuka gahwamu orwezo kandi
oshanga batari kumanya oku bashemereire kuba nibarinda ensi yaabo.

Abahingi n’abariisa b’ente omu ihanga erya America abaine amataka marungi
n’amaizi gari kumara nibashaaruura amashaaruura gari kumara kandi eki
nikibareetera okutunga amagoba maingi agari kubaasa kubeisaho amaka zaabo.

Waagyeragyeranisa n’ebyaro ebya Uganda, obukugu n’obukoryo bw’okutunguura
omutindo gw’ebihingwa byabo gukiri ahansi munonga. Egi n’emwe aha nshonga
eziriyo nizireetera Abanyayuganda abari kwiha akasente omu buhingi
n’oburiisa baahwa amaani. Omu Uganda, abahingi nyamwingi nibahinga
ebyokurya ebiri kubeisaho eka zaabo, reero ebyasigara babiguza kwihamu
akasente k’okubahisyaho obuheereza bw’amarwariro, kugura eby’okujwara,
hamwe n’okushashura n’ebishare by’amashomero g’abaana baabo nainga fiizi.

Ebizibu ebiri omu buhangwa bw’ensi ni bimwe aha nshonga ezi minisiture
y’eby’obuhingi n’oburiisa eshemeire kugarukamu. Abahingi kuruga omu bicweka
ebya Kabale, Ntungamo na Rukungiri ni babugana oburemeezi bw’enshozi kandi
Gavumenti ekyerereirwe kubakoreraho enguuto ezaakubaasa kubahweraho omu
kutwara ebintu byabo omu butare.

Baitu omu myanya mingi endiijo, amataka gariyo nigahwamu orwezo, ebiriisa,
amaizi, hamwe n’orwoya oruri kukuza ebimera. Okukyendeera kw’ebijunde omu
itaka, okutimba eby’obugaiga bw’omu itaka, hamwe n’okuhinga nibitiinisiriza
ahabw’okuba nibireetaho okukyendeera kw’eby’obuhangwa omu itaka.
Eby’obuhangwa ebi n’eby’omugasho gw’amaani omu kwongyera aha mutindo
gw’eby’obuhingi omu nsi yoona. Ebyanga, enyamaishwa n’abantu nibibaho
ahabw’eby’obuhangwa.

Tuteebwa ngu omuhendo gw’abantu omu Uganda guriyo nigweyongyera kandi
abantu aba nibenda kurya. Omu Uganda, abantu abari kwejumbira omu kuhinga
bariyo nibakyendeera, obwo abari kuzaarwa nibo baingi. Abaana nibaza aha
mashomero kandi abazeeyi n’abakaikuru tibaine maani g’okubaasa kwejumbira
omu kuhinga ebyokurya bingi.

Mwijukye ngu hariho nihabaho empindahinduka omu buhangwa bw’ensi. Omu bwire
obu, enjura neegwa kumara obwire buraingwa, enjura y’eitumba teri kwikiriza
abahingi kugumizamu n’emirimo yaabo, nk’okubyara embibo omu bwire,
okubagara omu bwire kandi neereetaho n’ekiraare omu misiri, ejunza
ebihingwa ebiriyo nibiteekaho enkaiga.

Kuhika aha mpinduka omu by’obuhingi kumara obwire buraingwa n’amaani
g’eby’obuhingi kwenda kwongyera n’okutunguura omutindo: Eki nikireetaho
obuheereza burungi omu kuhisya obuheereza oby’obujunaanizibwa aha bantu aba
buriijo hamwe n’okutunga amagoba agu omuhingi ari kuteekateeka kutunga,
okwongyera obwingi n’omutindo gw’amaizi omu itaka hamwe n’okwongyera kandi
bakahagira ebya sayansi omu kuhinga.

Hariho ebishemeire kuba nibikorwa kwenda kwongyera n’okutunga ebyagambwaho
aha ruguru. Eki nikibaasa kubaho kurabira omu kuteeka omu nkora n’oku
kuratira eki amateeka gari kugamba hamwe n’okuhagira oby’okuta sente omu
by’obuhingi omu Gavumenti.

Ebikorwa ebi nibiza kuhweraho omu muringo ogu kureeta eby’obuhingi hamwe,
kwikiriza kubugana oburemeezi, kurinda eby’obuhangwa hamwe n’ebyo ebiri
kuruga omu bibira nk’embaaho n’enku.

Ebi noobaasa kubihikaho ori kurabira omu kutunguura ebyo ebigaisirwe hamwe
omu by’obuhingi ebiri kwikiriza omutindo murungi gw’ebimera. Okwerinda
omuringo ogu oguri kwikiriza omuhingi kuba wenka; abahingi baine kwegaitira
hamwe; abahingi baine kwijuka ebi Gavumenti eri kubakorera.

Ekitenso ekiri kwenda kureetaho enkora ei abahingi bashemereire
kwegaitiramu hamwe omu kurinda ebyo ebiri kuheereza amaani ahari abo abari
kureetaho emiringo ei abahingi bashemereire kuba nibabaasa kutungiramu
embibo ez’omutindo.

Abahingi abari kuhinga ebihingwa eby’omutaano abatakeejumbiire omu kurinda
eby’obuhangwa kwenda kurwanisa ekyanda nibabaasa kuteebwa aha rugamba
rw’okurwanisiza hamwe oburemeezi obu na Gavaumenti.

Abantu nooshanga baamaaririize kukorera hamwe omu kuronda omuringo ogu
baakubaasa kurwanisizamu eshonga z’orwezo.

Ogundi muringo n’okureeba ngu abantu boona abari kutuura omu tauni
baagyezaho kuta omu nkora omuringo ogu baakubaasa kuhingamu obwo bari
kukozesa amataka agu baine.

Omuringo ogu gurimu okuhinga emboga omu mikyebe, obwo bari kukozesa orwezo
rwona oru bari kubaasa.

Enkozesa nungu omu buhingi hamwe n’omugasho gw’amataka neerugiirira aha
kuhinga kurungi obwo ori kukozesa emiringo egyo eri kureetaho orwezo omu
itaka. Okwarira emisiri nikireetera okukuuka kw’ebihingwa hamwe
n’okusiisikara kw’obuhangwa bw’eitaka ahabw’okuba ebinyansi ebi nibijundira
omu itaka.

Minisiture y’amaizi n’ebibira neeyenda abantu bari kwingina obucweka 73
ahari igana (100) kuba nibatunga amaizi marungi ga taapu agari kubayamba
omu kushukyera emisiri yaabo omu bwire bw’omushana.

Gavumenti etwire neeshabwa ku eyongyera sente n’obuhagizi bwayo omu
by’obuhingi obw’omu byaro kwenda kwongyera omu ntaasya n’amashaaruura. Omu
myaka ehwaireho, minisiture y’eby’obuhingi etwire neeta sente nyingi omu
buhingi kwonka ezi tiziri kumara.

N’obu eby’obuhingi nibyo biriyo nibiriisa Uganda, abantu baingi tibaine
mirimo: eminyeeto omu ihanga eriyo neerira eibura ry’emirimo. Kwonka ku
kyakubasikire bakaamanyire enshonga ahabw’enki bashemereire kwejumbira omu
by’okuhinga n’okuriisa. Abaana aba ku bari kuheza emishomo yaabo batandika
kusherura emirimo ei bashomereire baitu emirimo egi ni mikye. Abaana aba
nibenda emirimo eya ofiisi beebwa ngu omu kuhinga obaasa kutungiramu
obugaiga omu myaka mikye.

Omu byaro hariyo amaka gari kumara baitu abo abataine babaasa kupangisa
ahantu ahu baraahinge kwenda kutunga aha kasente.

Kwongyera obukugu n’obukoryo omu by’obuhingi omu ihanga eri na munonga aha
rurengo rw’okumaraho obworo n’omurimo gw’amaani. Eki nikibaho waaba
nookozesa emiringo emisya kandi emiringo egi erimu egyo ey’okurwanisa
obworo. Abantu bashemereire kwejumbira omu by’emikono. Ogundi murundi
abaana abamazire emishomo yaabo, nibakireeba nk’ekihemu kwejumbira omu
by’okuhinga beebwa ngu nibo baine amagyezi agu bashemereire kuba nibahisya
aha bahingi ba buriijo.

Okucondooza omu by’obuhingi nikworeka ngu omu myanya etari emwe n’emwe
abahingi tibari kumanya kukozesa emiringo egyo eri kwongyera omutindo omu
by’obuhingi.

Kwenda kutunguura eby’obuhingi omu byaro, abahingi bashemereire kukimanya
ngu amakorero amasya agu Gavumenti eriyo neetaho n’ag’omuhendo omu
kutunguura entaasya yaabo. Amakorero aga gagyendereire kwongyera omugasho
gw’amaani omu bihingwa byaitu. Amakorero aga garimu ago agari kukora
eshande kuruga omu bijuma, ebitookye, kukora akahunga ka muhogo, ebicoori,
hamwe n’esaano y’ebitakuri kwenda kurwanisa eibura ry’ebyokurya hamwe
n’obworo.

Ekitongore eky’amahanga ga Buraaya ageeteeraine ekya European Union
kigyendereire kureeba ngu amahanga ago gaarwanisa enjara kurabira omu
kuhinga obwo gari kureetaho entunguuka omu by’obuhingi eyaakubaasa kumaraho
obworo. Eki nikibaho abantu baarinda eby’obuhangwa kurungi munonga ensi
yoona ekaguma neemyasya-myasya omu rangi eya kinyansi.

N’obu abahingi baraabe nibetomboita ahabw’eibura rya sente z’okuta omu
kuhinga n’okuriisa, nk’ez’okushashura abakozi, kugura eitaka ry’okuhingamu,
kugura emibazi y’okufuuhiirira n’ebindi, abamwe babaasize kuba abagaiga
n’okuta obusente bukye obu baine omu buhingi kwenda kwetunguura.

Abahingi nibahinga ebijuma bya buri muringo ebirimu emiyembe, vakedo,
emicungwa, obutunda, amapapaari; ebicoori, ebitookye ebirimu kibuzi,
kabaragara na mbogoya. Bwanyima y’okureeba ekyetengo ky’embibo kiri
kubateganisa, abahingi nibasharaho batandika kwerondera ensigo zaabo.
Ekyokureeberaho, baingi baine beedi zaabo z’emiti y’ebijuma hamwe
n’ebimuri, ekiri kubahwera kutunga embibo.

Okutunga obutare nakyo ti kyorobi; obutare bw’ebihingwa byabo n’embibo
z’emiti nibabiguza omu myanya mingi omu Uganda nka Kabale, Kampala, Mbarara
hamwe n’aheeru y’eihanga. Nibagira ngu baakasitoma abari kukira obwingi omu
Kampala. Gavumenti ey’ahansi, nainga zaagavumenti ez’ebyanga eza’aha
munisiparite nk’eya Mbarara ziriyo nizigyezaho kwenda kumanyiiza abantu ba
Mbarara kuguma nibagura ebintu omu katare aka rwagati – keete aka Central
Market.

Abandi abu bari kuguza embibo zitari nk’ez’emiti kwenda kutunguura
eby’obuhangwa nibashangwa omu myanya ya Kabale na Kyenjojo kwenda
kutunguura n’okurinda obuhangwa bw’ensi.

Abahingi abamwe tibari kubaasa kwihamu sente eziri kubahwera kugumizamu
n’emirimo yaabo ahabw’okuba nibaba shashura kubi. Abandi bahingi aba
butoosha nibagura embibo eza NAADS kwenda kutunguura entaasya yaabo.

Abahingi baingi tibaine kugumisiriza; okugumisiriza kwabo ni kukye.
Okuhinga okukira ebigaisirwe tikiri kwetenga kurinda bwire bwingi
okutandika kubishaaruura. Abahingi b’ebijuma nibagira ngu emiyembe neetwara
emyaka ebiri yonka okutandika kuteera ebijuma kandi obutunda na vakedo
nabyo nibitwara obwire bukye kwera. Nibagira ngu omuntu weena ari kwenda
kutandika kuhinga ebijuma, naayetenga kuba aine eitaka ryonka, n’esente
nkye z’okugura embibo atyo akatandika kutunga emididi yaazo kuruga aha
buhangwa bw’ensi

Okuriisa amatungo hamwe n’enjoki nabyo bibaasa kurinda obuhangwa bw’ensi
kandi okatunga na sente; abantu nibatandikaho purojekiti z’okuriisa enjoki
omu misiri yaabo hamwe n’omu ntookye zaabo. Ahabw’okwenda kutangiza habiri,
nibagira ngu enjoki n’ekintu kikuru omu kweza ebijuma, obucoori, ebihimba
n’ebitookye ahabw’okuba nizinywanisa orurabyo, obwo nazo ziri kwihamu
obwoki. Eki nibagira ngu nikihwera kutunga obwoki, eki bari kugira ngu
nikibongyera aha ntaasya.

Eminyeeto kukira abakiine abazaire kandi bashomire bari kutuura omu tauni
obutateekateekyera omu kujeereera bari kuronda emirimo egyo ei
bashomereire. Abantu baine kumanya ku sente zitari mu ofiisi honka, kureka
n’omu itaka. Obutakunda kukoresa emikono nikyo kikanyiise okujeereera omu
mabaara, omu beetingi hamwe n’obwa maraaya omu matauni.

Emibazi y’okufuuhiirira neegura sente nyingi, abakozi tibari kureebeka,
kandi abari kureebekaho nibatwara sente nyingi. Emishoro nayo eri ahaiguru,
kandi obukooko buri kushiisha ebijuma ni bwingi.

Abantu baingi nibeega bingi ahari bataahi baabo omu kuhinga. Omuntu weena
ku ari kureeba eki mutaahi we ariyo naakora, amuhwera kwega ebintu bingi
okubaasa nawe kugira amagyezi g’okubaasa kubeisaho eka ye nka yaaba
atakatungire omushaara. Abantu nibabaasa kwega okwegaita emitwe kukorera
hamwe kwenda kuhinga embibo z’omurembe n’okureeberera emisiri yaabo kurungi
hamwe n’okutandikaho ebyabo.

Oburemeezi obu ahahingi bari kushanga omu kuhinga ebijuma, n’ebindi
nibagira ngu ekizubu ekihango n’endwara z’ebijuma okukira emiyembe eri
kutegenisibwa oburwaire bwa Athropogamis oburi kukwata omuyembe gumwe
gukajundisa endiijo. Ezindi ndwara n’ezebitookye zeebembeirwe akakooko aka
wiriti akari kuza omu mutumba gumwe gukaturira endiijo yoona waaba
otakarwanise.

Nitwetenga obuhagizi bwingi omu bahingi nk’okutandikaho okugaba ebirabo
hamwe n’empaka ahu abahingi b’omutaano bari kuheebwa ebihembo buri mwaka.
Omu byanga buri mwaka hashemereire kubaho okuhayana omu mpaka z’abahingi
kumara ameezi maingi kandi oku kushemeire kuba okw’omutaano. Omu mpaka ezi,
eminyeeto eshemeire kuhayana n’abo abatwire omu buhingi kwenda kwega bingi
aha bantu abakuru. Okuhayana oku nikuba kurimu ebirabo nk’okuhangura ente,
sente, enkoko n’ebindi bingi munonga.

Yebuuze omu kwetebeekanisiza ebiro by’omu maisho: Ebiro by’omu maisho na
munonga ebirimu okukura n’amagara marungi n’okushomesa abaana. Ebiro ebi
abantu baingi nibabiteekateekaho kandi babyetebeekanisiza munonga. Omu biro
ebi, abantu nibatambura, bakora munonga kwenda kutunga akasente. Obwire obu
nibwija n’eshohoza nyingi, ahabw’okuba emibazi omu marwariro agatari aga
Gavumenti neegura ahaiguru munonga. N’ahabw’ekyo, katugire ngu Gavumenti
yaata emibazi hamwe n’abashaho bari kumara omu marwariro gaayo, abantu
tibaakushohoize munonga. Omu by’obwegyese, abantu baingi, nibashohoreza
sente aha baana na munonga abo abari omu mashomero ga puraiveti kandi
omuhingi naahendera abonabwine.

Sente yaawe neeba neeyetenga okugibiika kurungi. Esente y’obuhingi neeruga
omu tutu; n’ahabw’ekyo omuntu weena ashemereire kureeba ahu ari kwiha sente
egi ahabw’okuba abahingi omu byanga bitari bimwe na bimwe ku ari kuheza
kutunga sente ayenda anyweho agaruremu akashagamu, ego! Ti kibi kwonka
ijuka ngu hariyo nyensya.

Omu kutandika tihari kushushana n’omu kuhendera. Bwanyima y’okuheza
emishomo, n’obu waakutandika kukora n’ebitongore eby’amaani omu Uganda,
oshemereire kugira akandi karimo akaakubaasa kukutaahiza akasente akandi
aha rubaju. Obuhingi nikyo ky’okugarukamu kyawe!

Ekitongore ekiri kucondooza eby’obuhingi n’ebihingwa (National Agricultural
Research Organisation - NARO) nikyoreka ku Abanyayuganda baingi bataine
mirimo obwo amataka gariho omu myanya eya Mubende, Hoima na Kiboga ahu
baakubaasa kuza bakahinga kandi bakarwanisa obworo.

Kwenda kushaaruura sente, tandika nooshuubura, noohinga kandi ogire
enteekateeka ya nyensya kwenda kuhisya obuhabuzi aha bantu kwenda ngu
obagambire ku bareka kugaya emirimo. Abantu baine kwetandikiraho emirimo
eri kubaasa kubahwera omu biro by’omu maisho. Abantu mwena na munonga
eminyeeto baine kubiikira nyensya omu bi bari kukora byona kwenda
kutunguura nyensya kandi bakareka kushabiiriza. N’obu waakuba ori omuhingi,
oine kwejumbira omu kushuubura nk’omuntu-buntu.

Oburemeezi bw’amashanyarazi obwa hati nibuteganisa abashuubuzi hamwe
n’abahingi bwakiire-bwizire.Amashanyarazi nigagyenda munonga gareetaho
okubonaabona kandi gacumbagiza emirimo y’abahingi n’abashuubuzi. Abahingi
baingi tibaakabaasize kugura zaagyenereeta eziri kubaasa kubahwera bwanyima
y’amashanyarazi kurugaho. Okushaaruura kwemereire kubi munonga omu bahingi
ahakuba amashaaruura gaabo garimu zaakafiifi nyingi. Engyenda mbi
neereetaho okukyendeera kw’ebintu omu butare hamwe n’okukora zaaroosi.

Ekitongore eky’eby’ebibira omu Uganda kikaihaho enkozesa y’obuveera omu
ihanga ryaitu. Enkozesa hamwe n’okunagaijura obuveera kiine akabi kahango
aha magara g’abantu n’eby’obuhangwa, ekyongyeire oburemeezi aha nshonga
z’eby’obuhingi omu byaro hamwe n’eshonga z’eihanga ryaitu. Obuveera
nibutwara obwire buraingwa okujunda kandi bubaasa kumara emyaka 400
n’okweyongyerayo. Nibukyendeeza obugyemu bw’eitaka kandi nibuba butari
kutamburagye omu itaka. Abantu baingi omu byaro n’obu baraabe batari
kukozesa obuveera munonga, na bukye obu bari kureeta omu maka gaabo
nibabunagaijura ahu baashanga.

Omu myanya nk’eya Karamoja, entaro z’eitaka tizikahwayoga. Okweyongyera omu
kurwanira amataka nikyeyongyera buriizooba. Enshonga nk’egi neereetaho
embandama kandi abeebembezi omu kyanga eki nibeetomboita ngu abakozi ba
Gavumenti nibeenyigira omu nshonga ezi obwo bari kuhagira bamwe aha banyagi
b’amataka. Minisita w’enshonga za Karamoja, Ow’ekitiinisa muka-Purezidenti,
Janet Kataaha Museveni, ebiro bibiri Okwakabiri omwaka 2015 akashabwa ku
agarukamu enshonga ahabw’enki eitaka rya Karamoja ririyo niri nyagwa
munonga. Akagira ngu enshonga ezi nizireeetwa abeebembezi ba zaagavumenti
z’ebyanga. Oihero Gavumenti kurwana munonga, eitaka rya Karamoja riine
eby’obugaiga bw’omu itaka kwonka ekyanga eki kiine obworo bw’ekika
ky’ahaiguru. Minisita wa zaagavumenti z’ebyanga, Ow’ekitiinisa Adolf
Mwesige, naagira ngu baaceyamaani bashemereire kuba nibo baabanza kurwanira
obugabe bw’abantu b’omu byanga byabo.

Minisita w’ebya tekinorogiya, John Nasasira, naagira ngu tekinorogiya eine
eky’eri kureeta omu by’obuhingi. Noobaasa kuba haine eki waareebire omu
myaka 5 ei tutaire amabega ngu amaisho tugahangire ebya tekinorogiya omu
by’obuhingi. Bwanyima y’okumara emyaka nituta sente omu kucondooza,
eby’obuhingi obwa hati ni gamwe aha myanya eriyo neekora entunguuka kwonka
eby’obuhingi bitwire biri bimwe ahari ebyo ebi Uganda ehangire amaisho.

Okucondooza nikworeka ngu nihaija kuba hariho biriyoni mwenda (9) z’abantu
omu nsi yoona omu mwaka 2050. Ekitongore eky’ebyokurya n’obuhingi ekya FAO
nikyoreka ngu abantu bari kwingana obucweka nshanju ahari igani babaasize
kutunguura obwingi bw’ebyokurya kuruga aha rurengo rwa 2005 orubaasize
kuriisa abantu boona kandi twine kukura, tukashaaruura, tukaguza, hamwe
n’okurya kwenda kubeisaho amagara gaitu. Abantu abariyo nibeeyongyera omu
Uganda bari omu matauni. Ekitongore ekiri kujunaanizibwa aha nshonga
z’eby’amagara kurabira omu byokurya omu nsi yoona ekya WHO nikigira ngu
abantu mushanju ahari ikumi nibo bari kwija kuba nibatuura omu ndembo twaza
kuhika 2050. Mwijukye ngu eby’obugaiga byaitu ebirimu amataka n’amaizi
tibiri kweyongyera.

Amahanga ku gari kugumizamu gari kutunguuka, pasenti y’abantu abaine
emirimo omu by’obuhingi nayo ekyendeera. Omu buryo obuhikire entaasya ya
sente omu bantu neeguma neekyendeera ahari abo abaine emirimo omu
by’obuhingi. Eki nikireetaho okugwa omu ntunguuka y’eihanga.
Eky’okureeberaho, obwa hati abantu bari aha nsi y’obucweka bubiri omu
America nibo bariyo nibeenyigira omu kuhinga n’okuriisa.

Okwiha obujunaanizibwa aha bahingi b’omu byaro kuza aha rurengo orwa
Gavumenti eya rwagati kiriyo nikijuumikira kimwe entaasya omu buhingi.
Abahingi obwa hati nibamanya ebi bashemereire kuhinga ahabw’okuba nibamanya
ebi baakasitoma baabo barikwenda.

Okutunguuka omu miringo ei abantu bariyo nibahingiramu hamwe n’ebya
tekinorogiya n’amashanyarazi biine ekibiri kukora omu kuhuguura abahingi.
Ekyokureeberaho, okukozesa amashanyarazi omu kufuuhiirira emboga n’ebindi,
ebikozesibwa eby’omutindo omu musiri, zaasofutiweya za kompyuta n’ebindi
ebiri kuyamba omu kujumbura ebi byona nibihika abahingi boona kwenda
kutunguura eby’obuhingi omu Uganda.

Twakorera hamwe, nituteekateeka ngu ebi byoma bya tekinorogiya nibibaasa
kutuyamba kubaasa kuhika aha ki turi kwenda.

Obukozi burungi omu kureebeerera emisiri n’amatungo hamwe n’okukozesa
ebikozesibwa ebiriho kurungi: Okufuuhiirira, okuhingisa zaakarakita hamwe
n’emibazi eri kwita obukooko nibi yambaho omu kutunguura ebyaruga omu
buhingi n’oburiisa ahabw’okuba nibyongyera orwezo omuu musiri, bitwara
obwire bukye kandi tibiri kuhenda.

Abantu nibenda kumanya ekiri omu byokurya n’ahu biri kuruga kandi eki
nikyetenga kumanya omuringo ogu ebyokurya ebi biri kukorwamu kandi
bishemeire kuba bireebereirwe kurungi. Eki nikiija kwongyera omu bumanyi,
okweza eby’emiringo etari kushushana, okugira ebyokurya kandi biri
eby’omutindo. Ebi byona abahingi niba bitunga baaba baine omugisha
gw’okutunga sente z’oku kukozesa emirimo, kugura zaaturakita hamwe,
n’okugira obutare bw’ebyokurya.

Obuheereza oburi kumara: Omu ihanga erya Uganda ebyokurya bingi nibyatwa.
Abantu b’omu byaro nibateeka ebyokurya ebiri kubakira obwingi; ebindi
nibijundira omu itaka; ebindi babigabuurira amatungo. Enshonga ezi
nizireetwa enguuto mbi n’eibura ry’obutare.

Turi nkahi? Nituza nkahi twaruga aha tekinorogiya? Twine kureka amaisho
gaitu gaigwire kwenda kutunga emigisha ahabw’ebyo ebiri kuruga omu
tekinorogiya. Tekinorogiya ebaasa kutuhisyaho ebintu nk’amagoba marungi
gari kumara, okutunguuka kw’abahingi, hamwe n’amgara marungi; obuhangwa
burungi hamwe n’okurwanisa enjara.

Ti turi twenka; aba zaabizineesi z’omu matauni nabo nibenda ebyokurya kandi
ebyoma byabo nibyo ebikozesibwa byabo kwenda kugira eki baakora. Amakorero
agamwe nigakozesa ebyaruga omu mitsire kwenda kwongyera omutindo omu bintu
byabo ebi bari kukora. Amakorero nka agari kukora akahunga nigaba
nigeetenga obucoori obwaruga ow’omuhingi kwenda kutunga akahunga.

Kwenda kubara amaani goona g’ebya karimagyezi aha bahingi, ni kirungi
kuhanga amaisho eki biri kukora n’ebyarugamu. Okumanya empindahinduka eri
kureetwa eby’obuhingi omu ntunguuka y’eihanga nitwetenga ekigaaniiro
kihango munonga hamwe n’emiringo erimu obukoryo bw’amaani munonga.

 Ebitongore ebingi ebigaba obuhwezi nibi shashuurira emishomo egyendereire
kumanya aha nshonga z’eby’obuhingi omu ntunguuka y’eihanga. Abahi
b’obuyambi aba bagyendereire kuha ripoota aha mugasho gw’eby’obuhingi aha
bigyendererwa by’entunguuka omu nsi yoona Kurabira omu kureetaho obugaiga
n’okubinga obworo.

Ekyokugarukamu kyawe nkiki: Okucondooza okw’omutindo n’okucondooza
okwareebekireho bireesirweho kwenda kwihaho ebisigaarira by’ebyo ebiri
kuteganisa entunguuka kandi entunguuka ekaza omu maka.

Omu kucondooza nibooreka ngu entunguuka omu maka eriyo neetunguura entaasya
y’eihanga ryaitu. Obunyakare okaba oshanga omwana aine amatungo ge
n’emisiri ye eyaabaire emuyambaho omu kumugurira eky’okujwara. Obwa hati,
abaana boona nibaba bari ah’eishomero kandi abazaire baabo nibabaijuka
munonga. Omuzaire ku ari kweza emisiri ye akwata esente ashashuurira omwana
we ah’eishomero. Banka akawunti z’abaana obwa hati zikeeyongyera kandi
abazaire nibaguma nibata sente kuhisya obu omwana waabo ari kura. Minisita
w’eby’esente, Matia Kasaija Naagira ngu abazaire babaasize kumanya
obujunaanizibwa bwabo obwo bari kutoora aha mashaaruura gaabo bakabiikira
nyensya.

Eby’obutegyeki by’eihanga eri biriyo nabyo nibireetaho akashashamaro omu
bantu abari kwejumbira omu buhingi. Gavumenti eziriho obwa hati
nizeebeebembeza NAADS omu kwenda kutunguura eihanga. Abantu omu byaro
nibagira ngu NAADS ekashiisha eby’obuhangwa bwabo. Oburwaire bwa wiriti
(kajunde) ku bwaijire abantu baabwegyekyerera emitumba ya NAADS eyaabaire
ereesirwe Gavumenti. Emitumba egi, na munonga eya kabaragara, eine eminekye
mibi munonga kandi etanuzire waaba noogigyereragyeranisa na kabaragara eya
kare. Emitumba ya mbogoya ku yaatandikire kucweka/kukuuka, Gavumenti teine
ki yaakozireho. Enshonga egi neetureetera okufeerwa entaasya eyaabaire
neeruga omuri mbogoya n’ebitookye. Ekyokureeberaho, enkota ya mbogaya enkye
neegura emitwaro ebiri n’okugarura ahaiguru. Eki nikimanyisa ngu abantu ku
baakusharamu bakagira entookye za mbogaya, baabaasa kwitwa sente.

Abantu baingi omu byaro tibaine mataka gari kumara. Kandi hoona abantu
nibateekateeka ngu zaaporoti ziri omu matawuni gonka baitu eki tikwo kiri;
n’omu byaro gariyo. Nooshanga omuntu ataine n’ah’okuta akafuruka k’oku
byamamu, kandi ataine kataka k’okuhinga akasiri ka muhogo y’okubeisaho eka
ye. Enjara ku eri kuteera bakununtukiirira akahunga baba niko baarya
buriizooba batari kuhindura. Eki nikireetaho amagara mabi, endwara, hamwe
n’okugira amaizi makye omu mubiri. Ekiri kuruga omuri eki n’oburwaire na
rufu. Abantu nk’aba nooshanga nibahingira akasente akari kwingana enkumi
ibiri( 2000) buri izooba (omuzizi) kandi eki nikyoreka ngu entasya y’omuntu
ogwo ni Shiringi 500 buri izooba. Sente nk’ezi tizibaasa kureebeerera eka
ahabw’okuba abantu nk’aba nibazaara munonga.

Omu byaro, abantu baingi nibashiisha sente nyamwingi omu biro bikuru beebwa
ngu sente nkye ezi baine zishemereire kuba nizitunguura eby’obuhingi omu
Uganda. Aha kiro kikuru nk’aha Nohiri nooshanga omuntu aine omukundwa we
kandi naaba aine kumukorera ekitari kya buriijo okumshemeza nk’okumutwaraho
ahantu nk’ahari Igongo Cultural Center kurya aha byokurya by’omutaano kandi
ebi nibaba nibabiseera.

Amaka mingi nigatunguurwa abakazi ahabw’okuba nibo bariyo nibeejumbira omu
by’obuhingi. Abashaija baabo nibasiiba omu maarwa kandi na kakye aku
omukazi yaaba yaakora nako akamushaba akatwara omu baara. Eki nikireetaho
okucumbagira omu buhingi ahabw’okuba omushaija ogwo tari kuheereza mukazi
we obusingye.

Abahingi obwa hati nibeetomboita ngu enkora eya Operation Wealth Creatioin
tihaine eki eri kuyamba. Abantu nibagira ngu: “Enkora egi tihaine eki
yaatuhwereire.” Ahabw’okuba abahingi nibagira ngu puroguraamu egi tihaine
kyona eki yaabayambire nk’oku kyabaire kigyendereirwe nk’okurwanisa obworo
kurabira omu buhingi n’oburiisa kwonka ngu tihaine ki ekozireho.
Kurugiirira aha bahingi bamwe, puroguraamu egi tebaasize kwebembeza ebiri
omu maanifesito nk’okushomesa abahingi, okubaha embibo, kwerinda endwara
z’ebihingwa byabo hamwe n’okuraganisa abahingi bakeetebeekanisa na bwanyima
amaani gaabo gakafa busha. Abamwe nibagira ngu amatungo gaabo nigafa
ahabw’okubura ababa kuratiire kubahabura ahaku baakubaasa kureebeerera
amatungo gaabo. Ebihingwa ebimwe nibabigaba omu bwire bw’ekyanda reero
ebingi bifa.Nangwa abantu nibetomboita ngu batakabahaire ebihingwa tibari
kubanza baayebuuza ni bihingwa ki ebishemereire eitaka ryabo.

Omu byaro okwo abahingi tibaine nguuto nungi z’okutwara ebihingwa
n’amatungu gaabo omu butare. Omu bwire bw’enjura na motoko nkye eziri
kubaasa kuza omu byaro nizigyenda ziri kutobera omu mushayo n’ebyondo
ahabw’enguuto mbi. Obuhandagazi obu bari kutimba n’emikono yaabo tiburi
kumara kandi nabwo ni bukye munonga ahabw’okuba Gavumenti teri kubafaho
munonga.

Obwakare, ebigombe bya Banyankore-kweteerana bikaba biine amaani omu
kutunguura eby’obuhingi omu bantu b’aha kyaro. Eki kikaba nikikorerwa omu
bigombe ebindi ebiri ahansi yaakyo nka zaabiika-oguze. Eki kikaba kiyamba
abahingi kutunga sente z’okuhingisa; ekindi kikaba kiyamba omu kubiika
sente zaabo nk’oku banka ziri kukora. Obwire ku bwizire nibuhinduka,
ebigombe ebi biija nibigwa ahabw’okuba abantu bakabura obwesigwa omu
beebembezi baabo. Abeebembezi aba bakaba beejumbira omu kunyaga n’okurya
mujunju sente za baamemba.

Endwara ya kajunde enyangarize abantu munonga ahabw’okuba abantu tihaine
mutumba gu basigize. Omu mwaka oguhwaire, eihanga ryona ritakeerwa ekikooko
kya kajunde kandi kyarya emitumba yoona. Eki kikarugamu enjara-rwaranda
eyaareesire emihendo y’ebyokurya yaayeyongyera kuza ahaiguru.

Ahabw’empindahinduka y’obwire, eby’obuhingi omu byaro nibiteganisibwa
munonga ahabw’okuba omushana ku guri kwaka munonga ebihingwa nibyomera omu
itaka kandi tibiri kushoga kurungi. Omu bwire bw’enjura ey’eitumba
ebihgingwa nibijunda bitakoomire kandi n’omutindo gukyendeera. Haza eki
nikireetaho obutare bubi ahabw’okushanga ngu omu butare obu abahingi
nibaguzayo embibo ziine obujuma bukye. Ekyokureeberaho omuntu oyerize
kurungi ebihimba bye kandi bitari mucuucu n’orusheenyi, hamwe na bwa
kabenga naaguza aha mihendo y’ahaiguru kukira ogwo aine ebibi.

Okucondooza nikwetagwa ahabw’okuba abahingi bamwe nibeejumbira omu kuhinga
embibo ezitaine katare; embibo ezi zirimu ezo eziri kurahuka kujunda hamwe
n’ezo ezi kumungwa ahonaaho.

Abantu abahingi abamwe nibeejumbira omu kuhinga ebihingwa ebiri kuhenda
amateeka. Ebyo nibiba biri okwo omu mahamba nka ahagati y’ebibira ei
abakozi ba Gavumenti abari kurwanisa obuhenzi bw’amateeka batari kubaasa
kuhika. Nooshanga n’enguuto ziri kubatwara yo ziri kubi munonga nainga
bataine nguuto, kuri okuguruka ebishugi kwonka. Ebicweka nk’ebi
nibyejumbira omu kuhinga enjaayi. Ebyaro nk’ebi nibiba biri ensi endiijo.
Nooshanga baine emisiri y’enjaayi. Abakuru b’ebicweka ebi nibashaba
Gavumenti ku ebaijuka ekabahwera na munonga oku bombekyerayo enguuto nungi,
amarwariro hamwe n’amashomero abaana baabo bakareka kubonaabona, oteebirwe
n’okutunguura eby’obuhingi bwabo.

Abataka b’ebicweka eby’omu byaro abaingi n’abahingi; okubareeba nibariisa
ni kukye. Baitu eky’omutaano, pooriisi teri kumara kabiri etagiireyo
ahabw’okuba abaingi ekihinga kyabo / ebihingwa byabo nibiibwa abashuma.

Abashuma nibabonaabonesa abo abateiremu amaani gaabo bakeejumbira omu
kuhinga kwonka bo nibenda bashaaruure ebyezire. Omu kureeba kwangye eki
nikireetwa okushanga ngu emyanya egi abantu baingi nibagitiina kandi
abataka baayo nibakora eki bari kwenda.

Okuhinga emboga ezirimu karoti, enyaanya, obutunguuru, kabeegi
nibigaigahaza (nibitungisa). Omushaija omwe kuruga omuri Kabale emboga
zimugaigahaize ahabw’okuba emboga ezi nizireeta akasente ahonaaho. Emboga
ezi nizongyera aha mirimo; eki nikimanyisa ngu abantu baingi nibaza kutunga
emirimo nk’okwombera hamwe n’okuhingiiria emboga ezi. Nizihwera munonga omu
kuteebekanisa emisiri yaawe reero n’iwe kika kuhwera kutunga entaasya.
Faamu yaazo neebaasa kutwegyesa emiringo y’okuhinga emboga ezaakubaasa
kubareetera entaasya oihireho emirimo ei bari kukora. Nikikureetera
obwekambi omu ki ori kukora hamwe n’aha kyaro kurugiirira aha bi ori
kuhinga kandi obaasa kutunga entaasya n’iwe okeebeisaho.

Omu musiri gwawe oshemereire kuba oine abakozi bari kumara kwenda kureebeka
ngu emirimo yaawe neegyenda omu maisho. Omuhingi weena ori omu kyaro
ashemereire kuba aine abo bakozi ahabw’okuba emirimo y’obuhingi neeyetenga
obukozi buri kumara. Ekyokureeberaho, omu bwire bw’enjura nooba oine kuba
nooyombera omwata buri kaire kandi ori kufuuhiirira emboga zaawe
ahabw’okuba omu bwire obu endwara nizi janzaara munonga omu misiri.

Mwijukye okuhinga n’okurisiiza hamwe ahabw’okuba ebi nibyetenga bitaahi
byabyo. Ente ku eri kurya ebyo bihingwa ago masha gaaheza kwoma garugamu
obwasingo gatwarwa omu misiri yaawe ogahingiirirana n’ebihingwa byawe
kwenda ngu bikure n’amagara marungi.

Okushaaruura kwawe buri mwaka kushemereire kuba kwemereire gye ahabw’okuba
ebitara n’amasitooha bishemereire kuba biboneize. Byaba biri eby’okumaara
bimaare n’amasha g’ente bukiri kare kwenda kubiika kurungi ebyokurya byawe.
Abantu mwena mwege okubiikira nyensya ahabw’okuba tokaamanya ekiri omu biro
by’omu maisho. Enjara ebaasa kuteera kandi n’omushana guteere kumara obwire
buraingwa. Ku ori kuba obiikire ebintu byawe kurungi, eshaaha yoona
emihendo yaayo neeyeyongyera ahaiguru.

Okushwijuma ebi waahingire nikuyambaho kumanya ekiri kukuratiraho; omuhingi
gyezaho oreebeke ngu buri kaire ku kyakubaasikire buriizooba omurundi gumwe
oshwijume emisiri yaawe kwenda kureeba ebyo ebikwasirwe endwara, ebiriyo
nibyoma kandi n’eby’ebikuzire kushaaruurwa. Gyezaho omanya eby’oshemereire
kugumizamu nabyo ahabw’okuba tiburi mbibo ngu ni nungi aha itaka ryawe.
Reeba eby’okutandika busya.

Aha mihanda yoona twine abantu abariyo niba giboneza kwenda kutunguura
eby’obuhingi n’oburiisa omu Uganda. Omu ihanga eri, abahingi baine eiraka
rihango ahabw’okuba nibongyera kihango munonga aha ntunguuka y’eihanga.
Eby’obuhingi nibi reeberwa aha bintu ebyo ebiri kushohora aheeru y’eihanga
hamwe n’amagara marungi agu abantu baine. Abantu bakatandika okuhinga omu
myaka ya kare n’obu baabaire nibahinga ebihingwa byabo n’amatungo gaabo aha
gati y’ebika n’ebyanga. Omuntu owaabaire aba ataine nte eze akaba atwara
amate nainga amajuta ahinga n’omu ntookye nainga shi omu bihimba. Omu
Uganda, amaani g’obuhingi nigareebeka omu bwire bw’oburuuru ahabw’okuba
buri omwe ari kuronda akaruuru naaraganisa kutunguura eby’obuhingi kandi
buri omwe aine eki ari kuteekateeka omu Gavumenti. Purezidenti Museveni omu
kampeyine ey’akaruuru ka 2016 akaraganisa kuheereza buri muhingi weena
efuka kwonka omuntu ori kuba naahweza gye, egi n’embandama omu by’obuhingi.
Omukuru purezidenti akaba ashemereire kuba naaraganisa za karakita
z’okuhingira abantu omu rweteraine.

Omu bicweka bya bugwa-izooba bwa Uganda, abahingi baine omugisha gw’amaana
omu kutunguuka ahabw’okuba baine eitaka riine orwezo, kandi baine ensya
nungi n’obu haraabe hariho empindahinduka y’obwire. Enjura neegwa
eringaneire kandi akashana nikatagata. Eki nikireetera ebihingwa kukura
biine amagara marungi kandi n’amashaaruura geeyongyera. Kandi abariisa
b’ente n’agandi matungo agari kuheereza ebijumusa kuruga omu masha
n’amahurunguru g’enyamaishwa nabo nibaba baine akasheko aha matama
ahabw’embeera nungi y’obwire. Ekicweka ky’amatemba ga Uganda kiine
oburemeezi buhango omu kuhinga. Aba bo nibagyezaho kuriisa ente zaabo
kwonka baine ekizibu kimwe ky’okubura obunyansi; muheru ya byona
nibatandika kufuruka obwo bari kurondera ente zaabo obunyansi. Ekindi
kizibu eki bari kubugana n’abanyagi kandi abashuma b’ente kuruga omu ihanga
erya Kenya. Nk’oku twagamba, obuhingi omu Uganda niburugiirira aha mwanya
ogu orimu. Abantu abari omu bicweka ebya Buganda taibaine byokurya biri
kumara kwonka itaka ryabo riine akati omu kweza ebijuma nk’emiyembe, fene,
obutunda n’ebindi bingi munonga.

Omu mwaka ogwahwaire, abahingi nyamwingi bakabugana ebizibu by’enjura
nyamwingi eyaabaasize kwita ebihingwa byabo. Enjura egi ekaba neegwa omu
bwingi kandi eri kugwa omu kasheeshe n’omwebazyo. Amazima nigooreka ngu
enjura nyingi ti nungi aha bahingi. Ekyokureeberaho, enjura egi neetobya
eitaka, ereetaho okuhwa amaana kw’eitaka, kandi eki niki teganisa omuhingi
w’ebitookye ahabw’okuba omuyaga gw’amaani gw’eihunga ku guri kwija gusiga
gwahirika emitumba yoona; eki nikireka emitumba ejwire busha.

Abahingi b’omwani nibabugana oburemeezi bw’ensya mbi ahabw’okuba omwani ku
guri kuhiisa niguba nigwetenga okushoromwa gukaanikwa. Ku ori kushoroma
omwani omu bwire bw’enjura, enjura yaaguteeramu guri omu kibuga gutunga
oburemeezi, gunywa amaizi gutandika kujunda. Eki niki kyendeeza oburungi
bwago kandi muheru ya byona gugwa akatare.

Hariho ekyaro eki ori kuzamu okashanga abakazi nibakira abashaija. Eki
nikibaho obwo waaba nooreeba omirimo ei abakazi bari kukora baaba nibenda
kutunguura eihanga eri. Abakazi baine omurimo muhango omu kutunguura
eihanga. Enshonga eri ngu n’omukazi abaasa kukora omurimo ogundi yaaba
atagiire mu kuhinga naingashi obwire bw’ekyanda, omukazi abaasa kwejumbira
omu kubaziira ebitambaare, okuruka ebiibo hamwe n’emiceeka. Ebintu ebi
nibaihamu akasente akari kubeisaho amaka gaabo omu bwire bw’enjara.

Purezidenti Museveni aherize kushaba eminyeeto yoona ey’omu byaro n’omu
matauni ku baakiira eby’obuhingi kwenda kutunguura ebiro byabo by’omu
maisho. Ebiro 4-1-2015, purezidenti Yoweri Museveni aherize kushaba
eminyeeto yoona ku twara ebintu ebi nk’eby’omugasho omu ntunguuka. Akagira
ngu okutunga obukugu oburi kwetaagwa omu mirimo eya hati, eminyeeto ebaasa
kwetandikiraho emirimo eyaabo na bagyenzi baabo. Museveni naagira ngu, “
Tutwire obwire buraingwa nitugambira eminyeeto aha bikwatiraine n’obugaiga
kwonka abantu nibakitwara nk’eky’okuzaanisa n’okuronda akaruuru kyonka.
Obugaiga nibushangwa omu myanya ena(4): obuhingi obugyendereire kukorwamu
sente; amakorero; obuheereza; hamwe n’eby’empurizana, oteebirwe ebya
karimagyezi. Omuntu ku ari kuba ari omugaiga, eki niki manyisa ngu abo
abamuhereire nabo n’abagaiga. Eminyeeto bari kwingana 11,7350 abari obu
puroguraamu y’okugaigahara nibo batongoziibwe aha mukoro ogwabaire
ah’eishoimero erya Kyamate SS. Eminyeeto egi bakagegyesa obukoryo hamwe
n’obukugu oburi kubaasa kubatunguura omuy by’obuhingi na buzineesi.
Emishomo egi neeyamba eminyeeto eyejumbire omu buhingi kwega kubiika kandi
bakatunguura eby’obuhingi omu byanga byabo. Omuri Ntungamo, eminyeeto eine
omwete gw’okwejumbira omu hururu y’okurwanisa obworo kurabira omu buhingi
kandi abo abaine ebigombe ebiri kubagaita hamwe bariyo nibatunguuka kandi
babaasize kugira amagara marungi kurabira omu bigombe ebiri ku bagaita.

Omu mishozi eya Kabale, abahingi baine ekizibu ky’okutunga obutare
bw’ebintu byabo. Emyanya egi eine omwete omu kurwanisa obworo kwonka ekiri
kubaremesa n’obutegyeki bubi, emihanda hamwe n’obutashoma.

Oijukye ngu Uganda eine eby’obugaiga bw’eitaka kandi eine orwezo ruri
kumara. Waagyeragyeranisa n’amahanga nka Japan agataine mataka g’orwezo
kandi agari kukurira aha sipiidi y’ekijungirizi. Omu muringo nigwo gumwe,
Uganda teine kutegyereza sente z’amajuta kutunguuka. N’ahabw’ekyo tubaasa
kukozesa eitaka eri twine kutunguura eihanga ryaitu. Waaza aha matendekyero
ag’ahaiguru nka Makerere Yunivasite, abeegi abari kushoma eby’obuhingi
nibakugira ngu eihanga eri riine eby’obugaiga kandi ebi byona byebembeirwe
itaka rirungi.

Twijukiriza ekigaaniiro eki abantu bari kugaaniira buriijo hamwe
n’ebihandiiko bitari bimwe na bimwe, Gavumenti neegyezaho kutunguura
eby’obuhingi n’oburiisa kwenda kutunguura amagara g’abantu baayo.

Omu buhangwa, omuntu weena naatungwa ebyokurya kandi takaabaho ataine
kyokurya. N’ahabw’ekyo, okutunguura eby’obuhingi nikikira kutunguura
eikorero ry’amaju. N’obu abantu baingi babaasa kuki hakanisa, eihanga eri
ryamara emyaka miraingwa riri kubaho aha bw’obuhingi.

Eitaka eringi eri twine omu Uganda niri hagira obuhingi n’oburiisa
ahabw’okuba riine amaizi marungi agari kunyweisa ente kanda gakabaasa
kushukyera ebyokurya omu bwire bw’omushana. Omu matauni abatuuragye
nibagyezaho kuhinga kandi bakariisiza omu nju. Abari kuhinga nibahingira
omu micebe. Eki nikyoreka omugasho gw’okuhinga ahabw’okuba omuntu weena
aine kuba naatunga ebyokurya eshaaha abiri n’ina (24) kwenda kukyendeeza
enshohoza aha mboga.

Abantu, ebitongore hamwe na zagavumenti aha rurengo rwona nibakora enkiiko
bwakiire-bwizire kwenda kureeba emiringo ei baakubaasa kurwanisamu ebyo
ebiri kuremesa obuhingi omu magara gaabo. Omu byaro bitari bimwe na bimwe,
abantu nibeerundaanira hamwe bateisa ebi baakubaasa kukora kukingira kandi
bakateeka emihingo aha bizibu nk’ebi: omutunga, omwata; obukooko; embibo
mbi; obuheereza bubi kuruga omu gavumenti; ebizibu by’enguuto. Obwire ku
buri kuhika baronda eizooba eri bari kukoreramu burungi-bw-nsi, barwanisa
ekizibu kimwe aha kindi omu mazooba gatari kushushana.

Omuntu ashemereire kwebuuza ni bantu ki abo abaine emirimo omu buhingi:
abantu abaine emirimo omu buhingi nink’aba: abazeeyi, abashaija bakuru,
abaana, abakaikuru, abantu abagaiga; eminyeeto yo teine mwete omu kurwanisa
obworo kurabira omu kuhinga n’okukozesa emikono. Eminyeeto yo neegira ngu
bashomire ngu kandi bashemereire kukora omu ma ofiisi kwonka eki tikwo
kiri. Eminyeeto egi nayo eshemereire kwejumbira omu kuhinga n’okuriisa
baaheza kushoma.

Hariho emirimo eri kuremesa abantu kwejumbira omu by’obuhingi kandi n’obu
aba baine omwete omu kuhinga n’okutunguura eby’obuhingi. Emirimo nk’ey’obu
pooriisi neeba neeyetenga omukozi kumara eshaaha ekikye ziri kwingana ikumi
n’ibiri (12) buriizooba. Eki nikimanyisa ngu abantu abari kukora emirimo
nk’egi tibaine bwire bw’okwejumbira omu kuhinga n’obu baakuronda abakozi
babaasa kuremwa kureebeerera emisiri n’amatungo gaabo.

Obuhingi bwine obujunaanizibwa kandi nibugaitira hamwe abantu b’emiringo
etari kushushana. Omu bwire obw’okuboneza entabire, okubyara, okubiba hamwe
n’okushaaruura, abahingi nibeegaitira hamwe kandi bakora omukago oguri
kumara kandi oguri kureeta entunguuka.

Obuhingi nibubinga obworo ahabw’okuba abahingi nibatunga sente eziri
kubaasa kubatwara omu marwariro kugura emibazi, kushashura obuheereza
obundi oburimu okugura ebyokurya hamwe n’okutwara abaana aha mashomero.

Obuhingi nibuhwera abantu kwejumbira omu kukora emikago eri kubaasa
kubahwera. Emikago egi neeba erimu abanywani abaine emicwe mirungi kandi
aba tibari kubaasa kurekwa enyima. Omu buhingi, abantu baine
obujunaanizibwa kutunguura amagara gaabo kurabira omu kushoma oku
baakubaasa kurya ebyokurya by’omutindo. </archive_file>
<archive_file filename="ESSAYS2 MODIFIED2/OBWIRE.doc"> Seen/SK

 EMPINDAHINDUKA Y’OBWIRE N’EBY’OBUHANGWA OMU UGANDA

Uganda eine emyanya eri kutagata n’obutagasi buringanaire. Oihireho omu
migongo/omu mishozi ahari kufukiirira , ho ahaiguru y’omugongo ogwa Elgon
haine orubaare orwakwasire. Emyezi eri kukirayo kwosya n’Okwa kabiri
kuhisya okwezi kwa kataano. Emyezi eri kukirayo enjura n’okwa kashatu, okwa
kataano n’okwa munaana. Emyanya mingi omu Uganda oihireho omu matemba,
neetunga enjura buri mwaka ekiri kuyamba abahingi omu kuhinga hamwe
n’okuriisa. Omu bwire bw’omwebazyo, n`omu bwire bw’enjura, omuntu nooba
nooyetenga kugyenda n’eshweta nari jaketi kwenda kwerinda enshonga
z’obufuki.

Uganda neeshangwa aha gati y’oruguzi/ oruhanga orwa bukiika n’oburugwa-
izooba bwa East Africa. Eine amaizi marungi agarimu ag’enyanja empango eya
Victoria, enyanja ey’omwonyo eya Katwe, enyanja ya Albert, eya Kyoga
n’ezindi nyingi. Eine emigyera nk’omugyera omuhango ogwa Nile.

N`obu Uganda eine emyanya eri kutagata n’omushana oguri kwosya, erimu
obutagasi buringaanaire. Oihireho emyanya erimu emishozi, eine obufuki
bwingi, aha mutwe gw’omugongo/omushozi ogwa Elgon kuruga omu bukiika bwa
Uganda.

Ebicweka bingi omuri Uganda, oihireho emyanya erimu omushana n’omusheenyi,
emyanya endiijo neetunga enjura buri mwaka.

Omu bwire bw’enjura, eby’entambura aha nguuto nibiteganisibwa mu aha
bw’enjura. Abantu ni beejumbira omu kuhinga ahabw’okuba amaizi nigaba
gariho. Eby’obuhangwa ni birungi omu bwire bw’enjura ahabw’okuba obunyansi
nibuba bwine erangi yaabwo eya kinyansi, kandi omu bwire bw’omushana
nih’ori kushanga emizaano mingi eri ahabw’ensya nungi.

Emyenda/ebijwaro na munonga ebiri kureeta obutagasi nibyetengwa omu bwire
bw’omwebazyo. Omuntu ashemeire kujwara enkaito nari shi butusi omu bwire
bw’enjura kandi na yaaba naatambura omu ihamba. Ensiri abantu bashemeire
kuzeerinda obwo bari kuraara omu butimba bw’ensiri oburimu omubazi. Ku
waakuba nootemba emishozi gyezaho kugyenda n’emyenda eri kutagata.

Eihanga eri niri shangwa aha gati y’oruhanga oruhango omu Africa. Emishozi
eri omw’eihanga eri erimu ogwa Rwenzori oguri omu nsharo ez’eihanga erya
Congo, Virunga ogw’omu nsharo eya Rwanda, n’emishozi eya Kigezi omu
mashuuma g’eihanga. Emishozi eri kukira kusheenyuka ekarugamu kashenda
n’amaizi harimu omushozi ogwa Elgon, oguri omu nsharo na Kenya. Orurembo
orukuru ni Kampla oruri kushangwa aha mwaro gw’enyanja eya Victoria,
enyanja eri kukirayo obuhango omu Africa kandi eine amaizi agari kukirayo
kuba marungi omu nsi yoona. Omugyera ogwa Nile oguri kukirayo obuhango omu
nsi yoona ni gukomooka omuri Jinja. Emyanya mirungi ei abantu bari kukunda
kureeba neeshangwa omu Uganda kandi emyanya egi erimu amahamba. Abantu
nyamwingi abari kushangwa omuri Kampala, eirindiro ry’enyamaishwa erya
Kidepo, ebinyansi birungi by’erangi eya kinyansi ebiri kushangwa omuri
Bunyoro, Tooro na Ankole, amashamba g’amajaani n’omwani hamwe n’ebirungi
ebiri kushangwa omuri Teso nka kotooni, omukyeri hamwe n’ebijuma.

Enyanja eya Victoria niyo eri kukwata omwanya gwa kabiri omu nsi yoona omu
kugira amaizi marungi. Enyanja egi neekuratira enyanja eya Superior omuri
Canada. Neeheereza amaizi omugyera ogwa Nile.
Enyanja eya Kyoga, n’ebi gyetoreire nibikirayo ensya nungi omu Uganda.

Omu bwire butari bumwe na bumwe eihanga eri niri tunga enjura nyingi eri
kumara emyezi mingi. Enjura ku eri kugwa kumara obwire buraingwa eshiisha
ebihingwa. Enjura egi obumwe neija n’omuyaga oguri kuhirika ebitookye,
hamwe n’ebindi bimera.
Empanga n’enshozi ni bimwe aha by’obuhangwa ebiri omu Uganda.
Empanga/enshozi nizireetwa okureebeerera kubi eby’obuhangwa . Abahingi
baingi nibahinga omu nshozi bamaramu ebinyansi ebyakukwasire amaizi obu
tashuuma omu ruhanga. Ebinyansi ku biri kuhwa omu mishozi, amaizi
n’emitunga ereesirwe enjura bitwara eitaka omu ruhanga kuruga ahaiguru omu
mushozi. Eitaka kuriri kutwara omutunga amaizi gatimbaho ekiina. Eki
nikireetaho amaizi kuguma nigakoraho omuhanda ogu garaagume nigarabamu.
Ensa ezi niziguma nizikura emitunga yaaguma neerabamu. Emitunga egi neeguma
neetimba ahansi okuzimu buri kurabamu.
Hariho endiijo miringo ei ensa ziri kukorwamu. Ensa ezi obumwe niziretwaho
enkuba n’emirabyo. Eki nikimanyisa ngu enkuba ku eri kuteera omu mwanya
gumwe etimba eitaka eteekaho akahanga/akasa, reero enjura ekigwa emitunga
ebona omuhanda kandi emitunga egi etwara eitaka omu mwanya ogundi.
Obumwe abantu ku bari kuguma nibaraba omu mwanya gumwe, amaizi nago gaguma
nigaraba omu kihandagazi ekyo. Ekihandagazi ku kiri kuheza kuguma
nikirabwamu amaizi, gaguma nigatimba kuhisya ahu orusa ruri kubeeraho.
Obuhangwa bw’ensi nabwo nibureetaho ensa kurabira omu kutimba ahansi.

Omu myaka mikye, Emmanuel Kyamanywa hamwe n’omukyara we Rose Namirembe
bafurukire omu ka yaabo emirundi etaano. Buri bwire nibafurukira omu mwanya
musya ahabw’okushanga ngu omugyera gwa Semliki niguguma nigwijura. Obwa
hati omugyera ogu gubaasize kubinga abantu bari kwingana 300,
ahabw’okutiina omwegyemure.
 Ku bareebire omugyera guri kubairira haihi, baafurukira omu myanya eri
kurungiho. Kwonka abatuuragye nibaguma baine okwerarikiirira kuhango
munonga.
 Omu myanya emisya ei bari kufurukiramu, omugyera ogu niguguma nigu
bashangayo. Omu buhingi, abantu aba nibenda kutuura hahi n’omugyera ogu
kwenda kugumizamu n’obuhingi bwabo. Abakazi n’abaana nibo bari kukirayo
kuteganisibwa emyegyemure egi.

Oijukye ngu abantu aba nibaba baine kupangisa eryato kubambusya omugyera
ogwa Semliki obwo bari kuza omu misiri yaabo. Abantu aba nibacura munonga
ahabw’okushanga ngu emisiri yaabo eri omuri Congo.

Nibacura ngu bakaba nibatambura kurungi ah’eitaka ryabo obwo bari kuza omu
kuhinga n’okushaarura ebyokurya hamwe n’okusheenya enku kwonka eki ti
kyakiriho. Grace ku ari kuba naza omu musiri gwe gw’ebitakuri, niki
mutwarira obwire buraingwa kwambuka omugyera ogu. Abantu boona abari
kutuura haihi n’amaizi nibeetenga okumanya kuhango aha mpindukahinduka
y’obwire kwenda kumanya obu bashemereire kuba nibagumizamu emirimo yaabo.
Omugyera gwa Semliki nigurugira kimwe aha nyanja eya Edward kandi gwine
ebyana bya gwo ebiri kuruga omu migongo eya Rwenzori. Kurugiirira aha
ngamba ya Ceyamaani wa disiturikiti eya Bundibugyo, Jackus Matte, eihanga
ribaasize kufeerwa ebicweka by’eitaka kuza Congo. “Nk’ eihanga nitwetenga
kwemereza kandi tukamanya ahu turi kukoma n’eby’obuhangwa.”
Emigyera mingi eriyo neebaruka ahabw’okuba ensi yoona eriyo neehinduka. Omu
butagasi bw’ensi, ekyoya kingi kiriyo nikireetaho empindahinduka.
Empindahinduka omu by’obuhangwa nikireetwaho orwoya orurimu orwo oruri
kunuuka kubi orwa carbondioxide oruri kureetera obutagasi bwafumuka kuruga
ahansi.
Emirimo y’abantu erimu amakorero agari kushohoza orwoya oruri kunuuka kubi
n’amajuta nibyo biri kutwara obujunaanizibwa omu kureetaho ebizibu nk’ebi.
Abakazi n’abaana nikyorekwa ngu barekiirwe omurimo gw’okurwanisa emitunga.
Kwonka abakuru omu Gavumenti z’ahansi ez’ebyanga nibagira ngu nibeetenga
kwombekaho ebisiika by’oku kingira amaizi aga kwonka eki nikyetenga sente
nyingi.

 Ogundi muringo ogu waakubaasa ku kingiramu amaizi n’okubyara emiti,
ebinyansi n’ebibingo, omu mwanya oguriyo niguteganisibwa amaizi ago.
Okurinda obuhangwa bw’ensi ni gumwe aha miringo ei waakubaasa kurwanisamu
eibura ry’enjura kwenda kutunguura ensi yaanyu. Ebigombe ebiri kurwaniirira
oby’obuhangwa bw’ensi nk’ekya NEMA nibireebwa nk’omuzaire w’okurinda
eby’obuhangwa omu Uganda
 Abariisa b’ente nabo nibacumbagiza eby’obuhangwa ahabw’okuba abariisa aba
nibaba baine ente nyingi omu kaanya kakye. Ente ezi nizirya obunyansi
oburiho zikunduura n’eitaka, amaizi gakiija geetwara.
Omu muringo nigwo gumwe, abahingi n’abariisa tibari kukwatanisiza hamwe.
Nooshanga omuriisa naarisiza ente ze omu musiri gw’omuhingi.  
Empindahinduka omu bwire kigumire nikibaho mporampora, kwonka hati eriyo
neeyeyongyera. Empindahinduka y’obwire etwire neebaho kandi eine empinduka
ei eri kutaho omu by’amaizi, neereetaho amaizi maingi, agari kureeta
emyegyemure kandi obumwe oshanga ahandi hatariho maizi ekiri kureeta
ekyanda. Eki nikireetaho kushanga abantu baaba nibateganisibwa ebya ruga
omu mpindahinduka y’obwire nk’enjara, obworo, okufa, okufeerwa amatungo
n’ebindi bingi. Abantu ba buriijo nimwetenga ku kwatanisiza hamwe kwenda
kurwanisa oburemeezi obu. Abantu mwena ku mwakwejumbira omuri burungi-bwa-
nsi mubaasa kwombeka enguuto, amaato, emifuregye hamwe n’ebisiika ebiri ku
kingira amaizi. Twena twine omurimo ogu tushemereire kuba nitukoraho kwenda
kureetaho entunguuka.
Gavumenti eshemereire kureetaho okukwatanisiza hamwe kwenda kureeta abantu
omu nkora emwe obwo eri kubayambaho omu kukora burungi-bwa-nsi.
Omujwekyera w’eihanga rya Korea omu Uganda, Mr. Park Jong Dae, naashaba
Abanyayuganda hamwe na Gavumenti egi kugarura okukorera hamwe kurabira omu
burungi-bwa-nsi kwenda kutunguura eihanga.
Abantu mwaba nimuboneza kandi muri kukorera obuyonjo hamwe nimurwanisa
obworo kurabira omu kureetaho obumwe n’entunguuka. Ni kirungi kugarura
okukorera hamwe. Abantu nibeetenga kukozesa ebyoma bya karimagyezi kandi
tibashemeire kwebwa ngu ebirungi hamwe n’entandiikiriro nibishangwa omu
kukorera hamwe. Omu byaro, abantu nibakikorera hamwe kwonka oku ni kukye.
Abantu nibagyeza kuheerezana emizizi (okugyesherana omu bakazi). Eihanga
erya South Korea rikatunguuka riri kurabira omu kuhwerana. Korea egi
ekabaasa kutunguuka kuruga omu by’obuhingi kuhika omu by’amakorero eri
kurabira omu muringo nk’ogu. Omuri kampala, empindahinduka y’obwire eri omu
kukyendeera kw’amashanyarazi hamwe n’obutagasi bwingi oburi ahaiguru.
Endwara nyingi omu Uganda nk’okubarukaho kw’oburwaire nk’ekiirukano,
omushwija gw’omu mara ogwetwa tayifoodi, nibureetwaho empinduka omu bwire.
Ekizibu ekiri omu Uganda n’obunafu, abantu tibari kwenda kukorera hamwe
kandi bamanyiriire obuheereza bwa busha kandi bataha baine okwetomboita
buri kaire. Nibateekyereza ngu Gavunmenti eshemeire kwija ekabombekyera
n’ebihoronio. Oihireho okubagyema, kwonka tihaine eki bari kubaasa
kwekorera.
N’eky’obusaasi kushanga abanyamanga nibakitugambira kandi batwijusya
n’eky’okukora omu kuboneza omu maka gaitu. Kwonka mwijuke ngu eihanga
ririyo niri tunguuka riri kandi buri muntu naakora wenka obwo ari kwenda
kwetunguura.
Amaizi kuruga omu nyanja eya Victoria ku gaakyendaire aha bw’omushana
mwingi, amashanyarazi omu ihanga gaatandika kurugarugaho. Eki kikareetaho
okukyendeera omu buheereza bw’amashanyarazi, ebishare by’amashanyarazi
byayeyongyera, kandi entaasya nayo yaakyendeera.
Ni kirungi kugira enyanja nk’eza Uganda. Enyanja eya Katwe neetuheereza
omwonyo ogwa kanyeenye n’ekihonde/mahonde. Omwonyo gwa kanyeenye
noguteekyesa ebyokurya kandi ogwejunisa n’omu kurinda eby’enyanja. Omwonyo
ogwa mahonde gw nigureeberera ente ekura eine amagara marungi, kandi
omwonyo nagwo noogwejunisa omu kuteeka ebyokurya nk’ebihimba kwenda bisye
ahonaaho kandi byorobe. Enyanja egi tebaasa kuzamu ebyenyanja ahabw’okuba
omwonyo nigubiita.
Abarambuzi nibaija omu Uganda kureeba eby’obuhangwe ebi. Waaza aha nyanja
eya Bunyonyi omuri Kabale omu mashuuma ga Uganda, abantu kuruga omu mahanga
g’aheeru nibaija kureeba enyanja ekirayo oburaingwa omu nsi yoona. Sente
eziri kuruga omu burambuzi nizitunguura eihanga n’eby’obuhangwa.
Eby’obuhangwa ebi ni birungi omu kurinda abantu. Ku ori kurinda kurungi
ensi n’emiti, enjura eguma neegwera omu bwire haza eki nikireetera abantu
kuguma nibahinga emisiri yaabo omu bwire kandi babaasa kwerinda enjara.
Eby’obuhangwa bibaasa kureeta akabi n’akarungi omu kuheereza, omu
kutunguuka, hamwe n’omu kwerinda. Okureebeerera eby’obuhangwa kigyendereire
kutunguura amagara g’abantu. Waareebuurize ahabw’enki abantu babyara emiti
omu irembo ryabo. Enshonga neebaasa kuba eri oy’okuboneza embuga egyo
kwonka omu kurabira omwo omuntu noohendera oreesireho ensya nungi, ekibunda
ahu abantu bari kuhuumuriza ebiteekateeko, bakashashaanuka kandi bakaguubwa
gye baaheza kuhinguuka hamwe n’omu bwire bw’ebiro bikuru.
Omu by’obuhangwa twinemu obuhingi n’oburiisa. Ebimera n’enyamaishwa eziri
kutuura omu bantu biine akakwate kahango omu by’obuhangwa. Ekyokureeberaho,
omuntu weena ku ari kuhinga arinda eitaka obutatwara maizi kandi areetaho
embibo egyo kuba kimwe aha ky’obuhangwa. Omuntu ku ari kuhinga emiti,
oburo, ebihimba, n’ebikwaijo, eitaka riguma rihamire. Enyamaishwa nazo
niziheereza orwezo/ebijimusa ebiri kureetera ebihingwa byakura biine
amaani n’amagara marungi. Eitaka niri cukuuka ahabw’oku rihinga munonga,
okurisamu ente nyingi hamwe n’okutema emiti. Ebyokurya ebiri kuhingwa omu
Uganda ni nk’ebitookye, ebicoori, omuceeri, ebihingwa eby’emizi nka muhogo,
ebitakuri; ebihingwa ebiine buto nk’ ebinyoobwa; emboga ez’ekiiraguju nka
doodo, eshwiga, ebyozi; ebijuma nk’emiyembe, obutunda, enanansi;omwani;
pamba; ekinyobwa ekihango(kokowa); vanira, ebikwaijo; amajaani,ebimuri,
oburo n’omugusha. Ebi nibireebeerera abantu bari kwingana miriyoni 10 omu
Uganda. Nibishohozibwa aheeru y’eihanga kwenda kwongyera aha ntaasya.
Obwingi bw’ebyokurya ebiri kuhingwa buri mwaka biriyo nibi kyendeera
ahabw’obwingi bw’abantu abariyo nibeeyongyera omu ihanga. Abantu aba
nibeeyongyera ahabw’okuba abantu nibazaara munonga, entaro ezireeteire
abantu baafuruka kuruga omu mahanga aga Rwanda, Burundi, na Somalia. Twine
ensya nungi, eitaka ry’orwezo, enjura eri kumara, n’ekyanda kiri kumara
obwire bukye. Ensya nungi ku eri kwikiriza okuhinga, abantu nibahinga
ebyokurya n’eby’okuguza baitu abakazi nibo bari kukirayo omu kutunguura
eby’obuhingi. Okuriisa enjoki nakyo nikikuru munonga omu ihanga eri.
Omu nyamaishwa eziri kutuura omu kishaka twine zaakimpanzi enkuru ziri
kwingana 300 kandi ezi niziteekateekwaho kuba nizingana 680-720 omu namba.
Eirindiro ry’enyamaishwa erya Murchison Falls eri kuriisa enyamaishwa
enyingi rikatungaho ekizibu ky’obwingi bw’enyamaishwa ekyareesireho okufa
kw’enyamaishwa nyingi n’empindahinduka omu by’obuhangwa. Ahabw’okuba
ebinyansi bkahwaho. Hariho enyamaishwa eziine amaino kwonka tiziine ngino
kandi ezi nizirya enkyebebe n’emishwa.
Omuntu weena toshemereire kwebwa enjojo ahabw’okuba niyo eri kukirayo
obuhango omu nyamaishwa zoona omu nsi omu kandi eine oruhu rugumire
munonga.
Hariho enyamaishwa eziri kurya eby’okurya ebirimu omwata, hamwe n’ebijuma;
enyamaishwa ezi nizimara eshaaha ikumi na mukaaga (16) ziri kuronda
ekyokurya, obwongo bwazo nibuhango kukira obw’enyamaishwa ezindi zoona
eziri kutuura ah’eitaka, nizibaasa kuteera omuranga n’owa seeri aguhuurire.
Enjojo ni zimwe aha nyamaishwa eziri kutiinisa, nizishiisha emisiri
y’abantu. Abantu bari kwingana 300 nibo baisirwe enjojo omuri India omu
mwaka ogwa 2004.
Twine empundu. Ezi nizitiina amaizi, n’enyaruju. Ebi nibirya amababi hamwe
n’emiti kandi ebyokurya bingi nibyetengwa kwenda kurinda enyamaishwa ezi.
Ebinyonyi omu Uganda biine emiringo eri kwingana 280. Ebinyonyi ebi
nibiheereza ebyokurya abantu kandi ebimwe nibishiisha ebyokurya by’abantu.
Ebyenyanja omu Uganda nibingana 350 omu miringo etari emwe n’emwe omu maizi
g’eihanga eri; twine empuuta kandi egi eine erangi erikwera mutare, eine
oburaingwa bwa mita 2 kandi n’emwe aha byenyanja ebihango omu nsi yoona.
Ebindi by’enyaja twine emari, enshonzi, mukene, n’ebindi bingi munonga.
Abantu bariyo nibeejumbira omu kutunga eby’enyanja ahabw’okuba nibireeta
sente. Omuntu weena abaasa kutimba ekidiba ky’eby’enyanja aha ka ye kandi
atandikaho kuriisa ebyenyanja.
Ebimuri nari ebirabyo omu Uganda biine emiringo mingi. Ebimuri ebi
nibitunguura eihanga kurabira omu kutunguura eby’obushuubuzi, emirimo,
hamwe n’oburungi. Ekyokureebereho, ekimuri kya Rose (Roosa) ni kirungi aha
mikoro n’embaga nari amagyenyi ahabw’okuba nikiba nikireebeka gye.
Okureebeerera eby’obuhangwa omu Uganda kigyendereire kurwanisa obworo
kurabira omu kutunguura eby’obuhingi omu ihanga. Ekyokureeberaho okuhinga
omuceeri, ni gumwe aha miringo ei omuntu yaakubaasa kurwanisamu obworo
n’enjara omu Uganda. Omuntu weena ku ari kufuhiirira ebihingwa bye omu
bwire bw’omushana aba aine omugisha kukira abandi boona. Omu bwire
bw’omushana abantu baingi nibeemereza obuhingi bwona ahabw’okuba abaingi
nibaba bataine maizi, ebyoma by’okufuuhiiriza emisir, oihireho ogwo ori
kuba aine omugisha gw’okuhinga ebihingwa ebirimu emboga nka kabegi na
karoti eziri kubaasa kumureetera obugaiga ahonaaho.
Okurinda eitaka n’amaizi nikireetaho okuteekaho enkora nungi y’okurinda
eby’obuhangwa, kandi nikireetaho puraani y’okutunguura obuhingi kurabira
omu kushukyerera ebihingwa.
Abantu boona omu Uganda nibacwera obwanga, bahagira ebibiina by’obutegyeki
kandi baremeraho omu kuhagira entunguuka. Eki nikimanyisa ngu abantu bari
kwingana 1,200 bariyo nibeejumbira omu kurwanisa obworo, endwara ya siriimu
n’ebindi bintu ebirimu okurinda eby’obuhangwa. Ebigombe nka TASO biriyo
byejumbire omu kurwanisa akakooko aka ahabw’okuba akakooko aka nikakora
abantu aboro n’abeegande omu kwejumbira omu kuhinga.
Omuntu weena ku ari kurinda eby’obuhangwa areetaho entunguuka omu
kutunguura entaasya y’eihanga ahabw’okuba omuntu ku ari kuba yaabaire
omugaiga omu bwongo atunguura n’eby’obuhangwa. Okurwanisa obutabanguko omu
bantu n’eihanga ryona nikireetaho enkora nungi omu kurinda eby’obuhangwa.
Ensi yoona eine obutabanguko mu kurwanisa abashomankuzi. Omu by’obuhangwa
abo abakureire entuura n’enkozesa y’eitaka nibakira kurya mujunju sente ezo
ezi Gavumenti eri kuteeka omu nkora.
Kirinju omu by’okurinda enyamaishwa n’eby’obuhangwa, Dr. Gladys Kalemezi
Zikusoka, kandi ori mukuru w’okurinda obuhangwa kurabira omu buyonjo
naagira ngu okutema emiti nikishiisha obuhangwa bw’ensi kandi kireetera
okufa kw’enyamaishwa ahabw’okuba nizibura ebyokurya n’obutuuro.
Okutunguura hamwe n’okutuura omu tauni omu Uganda nakyo kiriyo nikishiisha
obuhangwa bw’ensi. Nooshanga abantu barundaine kasasiro aha muhanda,
kasasiro egi neeba neefumuukamu ekyoya. Orwoya oru niruba nirunuuka kubi
kandi rwine akabi aha magara g’abantu. Omu tauni, abantu tibaine maizi
marungi ahabw’okushanga bamigaine munonga. Abantu aba nooshanga nibatuura
hamwe omu kazigo kandi nibakozesa ekihoronio kimwe omu kikaari kyona.
Obuyonjo bw’abo abari kutuura omu tauni tibwemereire kurungi ahabw’okuba
nooshanga abantu aba baine enshonga nk’okushanga ekihoronio/ekiigo kiri
haihi n’amaizi gu bari kukozesa aha ka.
Omu tauni, nooshanga eby’okwerinda bitari kurungi. N’obu baraabe nibagira
ngu omu byaro eby’okwerinda byemereire kubi, abantu omu byaro babaasa
kwerinda kukira ab’omu tauni. Omu tauni abantu bataaha nibaharangatana
ahabw’okushanga ni bingi munonga. Omuntu naahendera ayangaine na mutaahi we
kandi obwo tibaine birungi ebi kubaita. Omu tauni, abantu boona nibatuura
omu nju naingashi aha nsi y’ebyombeko. Nooshanga omuntu atakatungahoga
akayaga karungi kari kuruga omu miti.
Eby’obugaiga bw’omu itaka na munonga ebyo ebiri kutimbwa omu itaka ebirimu
zaabu, feeza, omusheenyi, omwonyo, amabaare hamwe n’ebindi ni bimwe aha
nshonga ahabw’enki eihanga eri ririyo niri tunguuka. Omu Uganda, abantu
nibeejumbira omu kutimba eby’obugaiga bw’omu itaka kandi bahendera
bashiishire obuhangwa bw’ensi. Omu biina ebi bari kutimbamu feeza,
enyamaishwa eziine obutwa nk’enjoka zibaasa kweshereka omu kandi zihendere
ziisire abantu.
Tihari mu tauni honka ah’ori kushanga abantu bafundaine, n’omu byaro
bariyo. Abantu aba tibaine mataka g’okuhinga kwenda kurwanisa obworo.
Abantu ku bari kuba baingi omu mwanya bahendera bashiisire eby’obuhangwa
ahabw’okuba nibaba nibakira obwingi ebintu ebiriho. Ekyokureeberaho,
nooshanga abantu bataine maizi kandi n’enyamaishwa zaabo zitaine maizi
marungi. Eki nikimanyisa ngu ente n’abantu nibikozesa eiziba rimwe aha
kyaro kyona. Eki nikirugaho okujanjaara kw’endwara omu bantu n’ente zaabo.
Nooshanga omuntu naania eseeri ondiijo naataha amaizi orubaju orundi;
nooshanga ente ziriyo nizeesherwa omu iziba niryo rimwe eri abantu bari
kutahamu amaizi.
 Omu by’entaasya obwa hati nibaikiiririza omu by’obuhangwa omu kutunguura
eihanga ahabw’okuba ebi n’ebi Ruhanga yaateireho kandi ebiri kugurwa sente.
Omu kukora sente ori kurabira omu kurinda eby’obuhangwa, abantu boona
bashemereire kuba baine ekibeegamiireho ahabw’okuba Ruhanga akahanga
eitaka, amaizi, emishozi n’ebindi kwenda kubeisaho omuntu. Ruhanga ku
yaaherize kuhanga, aha kiro kya mukaaga, yaahanga omuntu, obwo ari kwenda
ngu arinde eby’obuhangwa. Omuntu aine obujunaanizibwa kukozesa ebi Ruhanga
yaateireho. Omuntu weena kutunguuka, aine kutuutuka kandi reero akabona
kwetunguura. Omuntu weena aine kukora kwenda kwentunguura. Nk’oku kigambwa
ngu biruga omu tuutu, gyezaho oreebeke ngu waatuutuka ekiri kumara kwenda
kutunguuka.
Eby’obuhangwa nibyoreka ku abantu baine eby’obuhangwa ebirimu amaizi
marungi, eitaka, emishozi, emigyera hamwe n’enyanja babaasa kutunguuka
ahonaaho baaba nibabasa kubikozesa kurungi. Dubai ebaasize kutunguuka
ahonaaho ahabw’okuba eine amajuta n’obu eraabe eri omu musheenyi. Eihanga
erya Libya rikabaasa kutunguuka ahabw’amajuta omu bwire bwa Purezidenti
Gadaffi. Uganda eriyo neetunguuka ahabw’okuba eihanga eri riine
eby’obuhangwa bingi munonga. Abantu abaine eitaka bariyo nibatunguuka;
abajubi b’eby’enyanja nabo bariyo nibatunguuka.
Kwonka hariho enshonga eziriyo nizireetera abantu obusinguzi omu bi bari
kukora kurabira omu by’obuhangwa. Ekyokureeberaho, omu nshonga z’obuhingi,
abantu bariyo nibeenyigira omu kuhinga kwenda kutunguura eby’obuhangwa.
Ekisirani-endeeta-mugisha, eby’obuhangwa biine omugasho muhango na munonga
omu kureetaho entunguuka kwonka eki abantu baingi tibaakakyebembeize.
Emishomo mingi neeyoreka ngu entunguuka neija mpora-mpora kandi amahanga
againe eby’obuhangwa birungi gariyo nigatunguuka mpora-mpora.
Abantu nibaheereza enshonga nyingi ahabw’enki amahanga nigatunguuka
kurabira omu by’obuhangwa kwonka reeka tworekye enshonga zimwe ahari ezo
eziri kureetera amahanga gaatunguuka kurabira omu by’obuhangwa hamwe
n’enshonga ahabw’enki abantu baingi bataine ntunguuka kandi obwo baine
eby’obuhangwa birungi. Obushomankunzi n’oburi bw’enguzi nibyo byebembeire
omu kurwanisa entunguuka. Abakuru omu zaagavumenti nibanyunyuuta na kakye
na kahango aku gavumenti eri kuta omu kurinda eby’obuhangwa. Gavumenti yo
neegyezaho kurinda eby’obuhangwa kwonka abantu abarimu ab’omururu n’abo
abatari kwendeza eihanga bahendera beeyendeize. Obushomankuzi niburemesa
eihanga n’abantu baaryo kutunga ebyetengo, kandi buremesa obutegyeki
burungi obwa demokurasiya. Ekya kabiri, abantu tibaine sente z’okuta omu
by’obugaiga ebi Ruhanga yaabahaire. Ruhanga naabaasa kuba yaakuhaire eitaka
kwonka waabuura sente z’okuronda abakozi b’okuhinga eitaka eri, obaasa
kurireka ritaine kiri kukora kandi ririmu eby’obugaiga. Abantu tibaine
maani hamwe n’obukoryo bw’okwongyero omutindo n’omuhendo omu by’obuhangwa
ebi Ruhanga yaabahaire. Eki nikimanyisa ngu emirimo mikye niyo eri
kuhangwaho kandi obworo nibweyongyera. Ahu ori kushanga eihanga
niryemariira aha mutindo ogu Ruhanga yaarihangire, nikitwara obwire
buraingwa kutunguuka.
Eby’obuhangwa ebi biine omurimo muhango munonga omu kubeisaho amagara gaabo
abooro nyamwingi. Okutunguura omu by’obuhangwa hamwe n’oku bikozesa kurungi
kibaasa kureetaho entunguuka y’ahonaaho ahabw’okuba Gavumenti nayo
neerahuka kumanya ngu abantu baayo bariyo nibakora n’amaani.
Amazima agahikire geenyini ti mwirima, ti bishuba, teeri naku. Ekintu eki
bari kweta obuhangwa ti kiri kubaasika. Ebya kare nibyoreka ngu okuba
omugaiga n’eky’obuhangwa kandi ti guri mukyeno kwonka n’omugisha: n’omugugu
ogwekoreire kandi ogu omuntu ashemereire kuba naarwana nagwo kwenda
kusingura eby’ensi.
Kyaba kiri eky’okutunguuka kurabira omu kujumbura ebintu eby’obugaiga ebi
Ruhanga yaahangire kwenda kutunguura omuntu wa buriijo, ebintu ebi bibiri
(zaabu n’efeeza) niho ensi eri kwetoororera ahabw’okuba Ruhanga ku
yaaherize kuhanga omuntu akamuta omu nsi kwenda ngu ayongyere aha bi
yaahangire. Omuntu ogu ariyo naagyenda omu maisho n’okujumbura ebindi
bintu. Omuntu ku yaaherize kujumbura ezaabu yaashanga ngu n’ekintu
ky’omuhendo munonga kandi ebaasa kumuhwera omu kutunga esente. Ezaabu
neekora omu bintu bingi nk’ebikopo birungi, emotoka, enyonyi n’ebindi.
Omu Uganda, abahangu baherize kujumbara amajuta. Amajuta aga gakwasire
akati omu Uganda. Abantu bariyo nibagamba bingi aha majuta ga Bunyoro.
Amajuta aga gatwire omu myanya egi kumara obwire buraingwa ahabw’okuba
abantu biangi baka batakabwine bukugu oburi kumara omu kugatimba. Abantu
baingi abeejumbeire omu by’obutegyeki bariyo nibeeyegyekyerera amajuta aga
omu hururu y’okuronda akaruuru ka 2016. Ahabw’enshonga z’amajuta aga,
okukwatanisa kw’ensi yoona n’omubazi murungi munonga omu kikwatiraine
n’okurwanisa enshonga ahabw’enki abantu bariyo nibejumbira omu kukozesa
eby’obuhangwa kwenda kutunguura eihanga. Ensi ku eri kwegaita hamwe
etandikaho ehururu y’okutunguura amahanga kurabira omu kutunguura
eby’obuhangwa. Waaba nooreeba amarindiro g’enyamaishwa omu Uganda.
Kwonka tushemereire kugira ebi twayega omu bikwatiraine n’eby’obuhangwa.
Twena nitumanya ngu okutaho oburingaaniza n’ekintu ky’omutaano omu
by’entaasya.
Kureetaho obusingye omu by’amateeka, kwongyera amaani omu bantu ba buriijo
kwenda kumanya obugabe bwabo omu kurwaniirira ebi Ruhanga yaabahaire.
Okukora ekiragiro na munonga ekyo ekiri kwetaagisibwa omu ma ofiisi
amahango kandi kwenda kumanya omuringo ogu abantu abagaiga bashemereire
kumanyamu emihanda ei abatungi baarabiremu kutunguuka. Abantu baingi
nibeebuuza ahabw’enki omu Uganda twine abagaiga bakye kukira abooro. Kwonka
n’obu baraabe bari bakye, omugaiga omwe nooshanga naakiza obugaiga abantu
boona b’aha kyaro baayegaitira hamwe.
Ekya kabiri, nitumanya amaani g’ebitongore ebiriyo nibireeta emiringo ei
abantu bariyo nibarabamu kuronda emishoro, kandi n’emiringo ei ebintu ebi
biri kubaasa kutunguuramu ebyanga byaitu.
Omu byaro bitari bimwe na bimwe, abashomi nibagira ngu abantu omu byaro
tibari kutunguura eby’obuhangwa ahabw’okuba abantu baingi bagyendereire
kutungura amaka gaabo kurabira omu buhingi kandi n’omu buriisa.
Omu myaka ey’ira okaba oshanga amashamba kwonka obwa hati kigumire. Eki
nikyoreka ku abantu nyamwingi baine obusingye omu kutunguura eihanga.
Omu bya kare, omuntu ku yaabaire aza kutandikaho amaka, omuzaire akaba
atwara obujunaanizibwa omu kuronda omukundwa w’omwana we. Omu muringo ogu
omuntu akaba agyezaho kurinda eby’obuhangwa. Obwa hati, abaana nibatwara
obujunaanizibwa omu ngaro zaabo. Haza eki haine oku kiriyo niki cumbagiza
eby’obuhangwa. Kushushaniiriza, n’omwanya ogu baakoreramu embaga, obunyansi
ni bukunuuka buhwaho gye.
Emyegyemure eriyo neejweka busha eitaka ryaitu. Amaizi maingi kuruga omu
migyera etari emwe n’emwe neijura ebooga omu bwire bw’enjura, kandi eki
nikireetera abantu okufuruka kuruga omu myanya egi bakaza omu ndiijo.
Emisiri yaabo nayo neeshiisikara.
Endeebeka y’ensi egi nayo ni nungi munonga. Uganda ahamwe etereire; ahamwe
erimu amaizi, ebisharara, hamwe n’obushozi burungi munonga. Emishozi egi
neeshemeza endeebeka y’ensi ahabw’okuba omuntu nainga shi etauni yaaba
eyombekire aha mushozi gwona neeba neereebeka gye.
Abantu babaasize kwombeka za biici aha maizi kwenda kuyamba abari kukunda
kweshemeza (okwehamu [okuza awutu]) kurya sente zaabo kurungi. Biici ezi
niziba ziine omusheenyi ogu abaana bari kukunda kuzaaniramu. Aha biici
nooshangaho abantu abari kuruga aheeru y’eihanga, abantu abashomire, hamwe
n’abo abaine sente kandi bari kwenda kushemeza amagara gaabo (kwehamu).
Omu mwaka gwa 2002, eihanga eri rikabugana ekizibu ky’endwara ezaabaire
zireesirweho empindahinduka y’obwire. Enjura ku yaagwire munonga, ensi
yaayehindura obwo abantu bakaba batari ku kimanya ngu omuntu weena ku ari
kunywa amaizi gatateekire naabaasa kwihamu oburwaire. Omu mwaka ogwo
abatuuragye kuruga omu mashuuma na burengyerwa-izooba bwa Uganda bakakwatwa
endwara y’ekiirukano eyaisire abantu nyamwingi.
Enjura ku eri kugwa munonga eitaka ritota kandi obufuki buba bwingi. Eitaka
ku riri kutota, amaizi gaarikiza amaani ritandika kusinduka reero omurundi
gumwe mureeba niri bashanga omu ruhita. Obumwe nooshanga eitaka ritahamire
kurungi. Eitaka eri ku riri kusinduka kuruga omu mugongo/omushozi, abantu
abatwire haihi n’omushozi babonaabona, batandika kuronda iguru obutembero.
Emisiri yaabo neeshwekwa eitaka eryaruga omu mugongo kandi amaizi gatandika
kwiruka. Eki nikibaasa kureetaho omwegyemure. Amaizi aga abantu babaasa
kutandika kugakozesa omu maka gaabo. Omuringo nigwo gumwe, amaizi aga
gabaasa kushiisha emihanda y’abantu oshange eby’entambura byaba bibi
munonga.
Eitaka eri niriba ririmu orwezo rurungi munonga; obumwe nooshanga eitaka
eri ritakahingwamuga ahabw’okuba omu mushozi ahu abantu batari kubaasa
kuhinga obumwe n’obumwe. Eitaka eri kurundurwa omutunga niriyamba abantu
kutandikaho eby’obuhingi omu myanya ei ryayerundaaniramu. Obumwe amaizi aga
gabaasa kureeta omusheenyi ogu abantu batakaahingamu. Kwonka omusheenyi ogu
abantu babaasa kugwejunisa omu kwombeka enju n’enguuto, omu kuteera
amatafaari, abantu babaasa kutungamu akasente k’okutunguura eka zaabo.
Ahu amaizi gari kukomooka habaasa kurugamu eky’oburambuzi ahari abo abari
kuruga aheeru y’eihanga hamwe n’ahari abo abari kuruga omu ihanga . Kwenda
kwongyera ahari ekyo, emyanya nk’egi neeba eky’okwegyeraho ahari abo abaine
ekiteekateeko ky’okushoma. Abeegi kuruga omu mashomero gatari gamwe na
gamwe nibaija aha myanya nk’egi kwenda kumanya n’okutunga bwino ei emiringo
mingi ei amataka, enyanja, emishozi hamwe n’empanga biri kukorwamu.
Omwanya nk’ogu ku gukuba guri ahantu harungi gubaasa kureetaho entunguuka.
Omuntu weena aine omugisha gw’okugira eitaka nk’eri abaasa kutandikaho
eikorero erye, obwo agyendereire kuhisya obuheereza burungi aha bantu.
Ekirombe ky’amatafaari, omusheenyi hamwe ne’eby’obuhingi nabyo bibaasa
kutandikwaho.
Gavumenti neeza kuta omujinya muhango omu kubyara emiti obwo eri kwenda
kukyendeeza amaizi aga.
Twijukye ngu enyamaishwa tizigira ah’okutuura; enyamaishwa n’ebinyonyi
byona nibituura omu kishaka. Obuhangwa bw’ensi nibukora nka eka y’ebinyonyi
n’ebikooko. Ebiyonyi bingi nibyombeka ebyashuri omu miti kandi bitunga
ebyokurya omu miti. Omuringo nigwo gumwe ebindi binyamaishwa nabyo
nibiraara omu kishaka.
 Obunyakare, abantu bakaba baza kuhiiga ebyokurya; omuhiigi akaba agira
ebwa ze, akyera aha nkoko aza kurondera eka ye ekyokurya. Omu kishaka
habamu enyamaishwa z’emiringo mingi kwonka omu Banyakore obumwe enuuma,
hamwe n’ebimera nk’ebituzi nibyo baabaire bakira kuhiiga.
Kwenda kurinda obuhangwa nooshanga etauni bagibyiremu emiti;
ekyokureeberaho, ekitongore ekijunaanizibwa enshonga za Kampala ekya KCCA
nikigyezaho kubyara emiti n’ebimuri kwenda kurinda eby’obuhangwa. Ekindi,
amakorero nyamwingi hamwe n’emisiri y’ebimuri etandikireho kwenda kurinda
oburungi bw’ensi. Ekimuri kiri buri hamwe kwonka ebi bibaire byatandika
kuhwaho. Enshonga egi Gavumenti ekarahuka kugiurukiirira kwenda kutunguura
oburungi bw’ensi. Ebimuri ebi biine obumanyiso n’emigasho mingi obwo
bugyendereire kuhisya enkuru nungi aha bantu. Ebimuri ebi nibikora aha
magyenyi, aha mikoro hamwe n’aha nfu. Kwenda kurinda eby’obuhangwa, abantu
nibakikozesa ebimuri ebikiri bibisi aha mikoro yaabo. Omu myaka mikye
enyimaho, abantu bakaba batandika kukozesa ebimuri eby’empeeshano kwonka
eki kiizire nikihwaho. Obwa hati, ebimuri ni kimwe aha biri kureeta
entaasya omu Uganda.
Embaaho kuruga omu miti eya buriijo hamwe n’egyo ey’empeeshano nazo ni
zimwe ahari ebyo ebituri kwiha omu buhangwa bw’ensi kwonka omuntu ku ari
kutema omuti ayebwa ngu yaaba ashemereire kubyara ogundi. Ababeizi nibaza
omu kibira na munonga ebihango batahairwe rusa. Egi n’emwe aha nshonga
ahabw’enki batari kubyara omuti na gumwe baaheza kutema ogundi. Abantu
abamwe nibatema ebibira kwosya amakara. Nikwo ni kirungi amakara
nitugeetenga kwonka Gavumenti eshemereire kwakira emiringo misya ei abantu
bariyo nibataho kwenda kurinda obuhangwa bw’ensi. Abantu bariyo
nibatandikaho amashanyarazi g’amasha kwenda kurinda obuhangwa. Ekindi
abantu nibakozesa amashanyarazi g’eizooba, hamwe n’ag’amaizi kwenda
kukyendeeza eibura ry’amashanyarazi. Abantu ku bari kutema emiti munonga,
enjura etandika kubaraabura.
Mushemereire kutimba ebitaba by’amaizi n’emitunga kwenda kukyendeeza
obwingi bw’emyegyemure. Amaizi ku gari kwija gari maingi gakashanga ebitaba
gakyendeeza sipiidi ei gari kwirukiraho. Eki nikimanyisa ngu ebitaba ebi
bibaasa kurinda obuhangwa. Ku ori kuba otimbire ebitaba, amaizi n’emitunga
bisyaraara omu bitaba ebi kandi amaizi nk’aga gabaasa kuba ag’omugasho
munonga omu kweza ebimera kurungi munonga.
Abantu baine kwega oku bashemereire kukozesa ebishaarara ahabw’okuba biine
emigasho mingi munonga. Ku bari kubikozesa munonga bahendera babishisire.
Ebishaarara ebi biine ebitoogo, n’emibimbiri ei bari kurukisa emikyeka.
Kwonka abantu ku bari kugitema munonga ensi eyeyongyera kwosya. Obutagasi
ku buri kweyongyera, ensi eyosya munonga kandi eki kibaasa kureeta ekyanda.
Ekitongore ky’amaizi kiine obujunaanizibwa bwingi omu kurundaana amaizi aga
kikagaihamu eky’omugasho. Amiazi maingi agu abantu b’omu tauni bari
kukozesa nigagyegyenwa kurungi munonga kandi gasindikwa omu byoma kwenda
ngu gahike abantu baingi.
Omu bwire bw’ekyanda, abantu nibabonaabona munonga ahabw’okuba emihendo
y’eby’obuhingi neetemba ahaiguru munonga. Omu bwire obu, abantu nibaba
batari kuhinga kandi bari kwenda kutunga ekyokurya. Obumwe nooshanga
omuhingi ataine ntaasya endiijo yoona kandi eki nikimureeteraho
okubonaabona kandi akabura ebyokurya ahabw’okuba naaba ataine kasente
akaakubaasa kugura ebyokurya ebiri kuruga aheeru y’eihanga. Abahingi abamwe
tibari kukira kubonaabona ahabw’okuba nibaba beeteekateekiire obwire obu
baine ebyokurya byabo omu bitara. Egi n’enshonga ahabw’enki abantu
nibabiika oburo omu bitara. Abantu ku bari kuheeza kushaaruura bagyezaho
kureebeka ngu ebimwe byabiikwa omu kitara.
 Obunyakare, omuntu akaba ateemaraho byokurya, akaba agyezaho kureebeka ngu
yaabiikira nyensya. Okaba oshanga eka eine ebibira by’oburo nka bishatu
kwenda kurinda eka yaabo omu bwire bw’enjara.
 Enjara ni rwaranda ahabw’okuba neereetaho okufa n’okugira amagara mabi omu
baana bato. Enjara ku eteera, abantu babura eby’okurya. Abanyakore bakaba
bagira ngu ekaba ekuriisa n’emikankaana, enkonya na kabaragara eteekire.
Abantu bakaba bahika n’aha kuraarira amaizi nk’ebinyonyi.
Enjara ku eteera, buri omwe ayekomera aha kwe n’eka ye kwenda kwerinda
emihondano y’omu maka.
Omu bwire bw’omushana nibwo abahingi batebeekanisa entabire zaabo
bakategyereza enjura kwenda kubyara embibo zaabo. Obwire obu nibwo burungi
ahu omuhingi abaasa kurwanisamu omwata ogugumire kucwa omu misiri. Omwata
ogu gurimu orumbugu kandi omwata nk’ogu niguba nigwenda obwire bw’omushana
kwenda kwoma. Omu bwire bw’omushana, omuhingi naabanjura amasinde kandi
akyonkya ago masinde kwenda ngu ebinyansi bijunde.,
Omu bwire obu, abantu abari kwejumbira omu by’oburambuzi nibatandika kwija
omu Uganda ahabw’okuba nihaba hariho ensya nungi kwonka nibabugana ekizibu
ky’omushana ahu ori kushanga ngu ebimwe ebimera ebi nibiba byomire kandi
abarambuzi nibaija kubireeba. Ekindi kizibu eki abantu nkaba bari kushanga
n’embeera mbi y’obwire; nooshanga omujungu yaahinduka erangi
ahabw’omushana.
Enyamaishwa nizifa ahabw’omushana. Omushana ku guri kumara obwire
buraingwa, enyamaishwa ez’omu kishaka n’ez’omu bantu zibura ebyokurya
zitandika kufa emwe ahari emwe. Omuringo ni gwo gumwe, abantu nabo nibaitwa
enjara. Omukazi omwe kuruga omuri Ntungamo akafeerwa abaana babiri
bakuratine ahabw’okubura eky’oku bariisa. Eki nikimanyisa ngu enjara ebaasa
kukucwa amara.
Kwongyera ahari ekyo, amaizi omu nyanja n’emigyera nigakyendeera kandi
ahamwe gooma gahweramu kimwe. Ekyokureeberaho, eshoro n’amaizi omu maziba,
n’ebisharara nibikira kwoma kandi eki nikireetera abariisa kufuurura ente
zaabo bakaza omu myanya endiijo. Abariisa nibatandika kutambura kuruga omu
mwanya kuza omu gundi obwo bari kuronda obunyansi n’amaizi g’ente zaabo.
Omu bwire bw’ekyanda, abantu baingi ni bazeerera obwo bari kuronda oku
baraabeho. Eki nikimanyisa ngu abantu aba baine oburemeezi buhango munonga
obw’okuronda amaizi g’okubeisaho enyamaishwa zaabo hamwe n’ag’okukozesa omu
maka gaabo. Obuyonjo omu maka nibukyendeera ahabw’okuba nihaba hariho
eibura ry’amaizi. Nooshanga omwana n’omuntu mukuru bajwire emyenda etoogize
ahabw’okuba tibaine maizi. Nooshanga omuntu atanaabire mubiri kumara omwezi
ahabw’eibura ry’amaizi. Eki kibaasa kurugamu oburwaire ahabw’okuba abantu
nibaba nibatuura omu mbeera mbi.
N’obwire bw’ekyanda obu ori kushanga ebishaarara nabyo byomire. Ebishaarara
ku biri kwoma, ebitoogo n’emibimbiri eri kukomooka hamwe ereetaho omuriro,
kandi omuriro ogu nigwosya ebintu by’abantu kandi gubongyera enaku endiijo.
Omu kishaarara nihaba nihatuuramu enyamaishwa nk’enkyende, enkobe hamwe
n’ezindi. Ebishaarara ku biri kuheza kusya, enyamaishwa ezi zibura obutuuro
zitandika kutuura omu misiri y’abantu
Endwara nyamwingi nazo nizijanzaara omu bwire bw’ekyanda. Endwara y’omutwe
hamwe n’okuhwa amaizi omu mubiri nizijuumikiirira abantu baingi omu bwire
bw’ekyanda kandi omu ndwara ezi omuntu naihamu okujwa eshagama eri kureetwa
omu bicweka bitari bimwe na bimwe by’omubiri nk’enyindo n’omu kanwa. Haza
endwara nk’ezi tiziine mubazi kandi ekiri kuruga omuri ekyo ni rufu.
Omu bwire bw’ekyanda, ensi yoona neetandika kukwatanisiza hamwe kwenda
kuyamba abo abariyo nibabonaabonesibwa ekyanda. Ebitongore ebiheereza
obuyambi nibirugayo byoreka okushaasha kwabyo ahari abo abariyo nibabura
eiguru obutembero ahabw’omushana.
Ekyanda ni kimwe aha nshonga ahabw’enki Gavumenti eri kutebeekanisiza
abantu baayo. Gavumenti enyingi niziba ziine puraani ei ziraakore ku
kyakubaho omushana gukajwa kumara obwire buraingwa.
Omu bwire bw’ekyanda ebishaarara nibyoma n’amaizi gakyendeera; enyanja
n’emigyera nikyo kimwe. Eki niki kyendeeza enamba y’ebyenyanja omu nyanja.
Aha muheru gwa byona, abajubi nibatandika kukwata obwenyanja buto kandi eki
nikihenda amateeka. Enshonga egi neereetaho omuhendo gw’ebyenyanja
gwayeyongyera kuza ahaiguru. Eki nikimanyisa ngu abantu nibaza kwemereza
okurya ebyenyaja kandi ekiri kuruga omuri ekyo n’emiryo mibi eri kureetaho
amagara mabi omu bantu, na munonga abaana bato.
Mwijukye ngu amaizi kugari ku kyendeera, ebyagaana bitandika kunuuka kubi
kandi eki n’eky’akabi kahango aha magara g’abantu. Ekinuuko eki nikireetaho
endwara nk’ez’omutima, okuriibwa omu nda hamwe n’okugubwa kubi.
Okugyeragyeranisa n’ekyanda, eitumba ryo niriinaza abantu, ribatuntuuza
ahabw’okuba omu itumba, emisiri y’abantu yo neeshiisikaarira kimwe. Enjura
ku eri kugwa nyingi, eshiisha ebimera by’abahingi. Ebimera ebi ahabw’okuba
amaizi nigabikira obwingi, amaizi ku gari kuba maingi omu kimera
nikijunjumuka. Haza eki nikireetaho eibura ry’erangi eya kinyansi
ey’omugasho muhango munonga omu kukuza ekimera kiine amagara marungi.
Nk’oku twaba twagambireho ahaiguru, amaizi maingi agareesirwe enjura nyingi
gabaasa kureetaho empindahinduka omu buhangwa bw’ensi; ekyokureeberaho,
enjura ku eri kugwa kumara obwire buraingwa omu mwanya gumwe, ensi gyo
ehinduka. Ekibuuzo nikigira ngu neehinduka eta? Ensi ebaasa kuhindukamu
eihamba ahabw’okuba ebinyansi n’emiti n’ebindi bibaasa kukura ahonaaho.
Ekindi, ensi ebaasa kurugamu enyanja nari shi omugyera ahabw’okuba ensi
neetota kandi enshuri zitandika kwija. Omwanya gumwe omuri Rubaare,
Ntungamo, gukacweka enyanja kandi enyanja egi ekabaasa kufuurura abantu
baingi baaza omu mwanya ogundi.
Eitumba naryo niriteeza enjara ahabw’okuba ebimera ti biri kutunga kashana
k’oku bikuza kurungi. Omushana naingashi akashana omu musiri n’ekintu
ky’omuhendo munonga ahabw’okuba niguyamba omu kuteeza orurabyo hamwe
n’enkaiga. Omushana niguyamba omu kukuza ekijuma ky’amagara marungi kandi
tiguri kujunza.
Enjura nayo neeteganisa omuhingi omu bwire bw’okushaaruura omuhingi ku ari
kuheza kweza ebintu bye. Ekyokureeberaho, ebihimba ku biri kuhisya obwire
bw’okushaaruura, nibiba nibyetenga akashana kandi enjura ku eri kugumizamu
neegwa ebireetera kumerera omu musiri kandi obumwe bijundiramu. Ebindi
bihingwa ebyo ebiro kwanira omu itaka nibijundira omu itaka kandi obumwe
n’omutindo gwabyo guba mubi. Ekyokureeberaho, muhogo ebaasa kuteera kandi
akacweka n’maizi; omuringo nigwo gumwe, ebitakuri nabyo nibiteera kandi
oshanga bitashaanuukire.
Eitumba niri kyendeeza obwire obu abantu bari kukooreramu. Omu bwire
bw’eitumba, abantu baingi nibasiiba beekingiraine omu maju ahabw’okuba
enjura neekyera aha muryango buri kasheeshe.
 Omu mwaka ogu, enjura ebaasize kugwa nyingi kandi neeza kuhika omu mwezi
gwa kabiri ekiri kugwa, ekyeraarikireize abantu nyamwingi. Omu bwire obu,
eby’entambura omuri Kampala bibaasize kuteganisibwa omu myanya etari emwe
n’emwe erimu eya Bwaise ahu abatuuragye babaasize kugigumira kumara obwire
obu bwona. Omu bwire obu, amatungo, emotoka z’abantu hamwe n’ebindi bintu
bibaasize kushiisikara ahabw’enjura nyamwingi kandi emazire obwire
buraingwa.
Omu bwire nk’obu, abantu tibari kubaasa kugumizamu na zaabizineesi zaabo
kurungi obumwe ahabw’enshonga y’eby’entambura kucumbagira, obumwe kushanga
abantu bataine bwire bw’oku koreramu, ensya mbi y’obwire ahabw’enjura eri
kukyeraho buri kasheeshe.
Omu bwire nk’obu endwara nyingi ezirimu endwara y’ekiirukano, endwara
y’omushwija hamwe n’ezindi nyingi munonga nizi barukaho kandi zijanzaara
ahabw’enshonga y’enjura n’amaizi. Endwara ezi niziita abantu omu kaire
kakye munonga. Ekiri kureeta eki n’enshonga y’okusiibayo kumanya ngu
habarukireho endwara nk’egi. Omu bwire obu eri kumanyirwamu neeba yaisire
abantu baingi munonga.
Omu bwire bw’omushana, emigongo neezamu obutagasi bwingi munonga, emigongo
etandika kwakamu omuriro kandi eshohoza orwoya. Ku eri kushohoza orwoya
eshandaara kashenda, amaizi, omuriro hamwe n’ebindi bintu ebyaruga ahansi
y’omushozi biiruka biri kuza omu mwanya ogundi. Eki nikireetaho okufuruka
kwabo abari kutuura ahansi naingashi haihi n’omushozi.
Okubaruka kw’emishozi: Eki kiine omugasho muhango munonga omu bantu
ahabw’okuba amaizi marungi gabaasa kuturukaho kandi abantu batandike
kugakozesa. Amaizi aga nigarugamu eky’oburambuzi omu mwanya ogu. Eki
nikitunguura entaasya y’eihanga. N’obu okubaruka kw’emigongo kubaasa kubaho
bwanyima y’emwaka miraingwa, abantu abeetoroire emishozi egi bataaha
beeraarikireire. Eki nikimanyisa ngu nibombeka enju z’obufuuha oburi kumara
emyaka mikye omu nsi. Abantu aba tibakaabaasa kwombeka amaju aga buroofa
okwihaho nibaguma omu bufuuha bwabo ahabw’okuba bataaha nibakimanya ngu
eshaaha yoona nibagyenda. Eki nikireetaho amagara mabi n’obutaba gye omu
ntuura yaabo kandi Gavumenti tebaasa kuta sente omu myanya nk’egi.
Omu bwire obu eby’amagara n’obuyonjo nibiba byemereire kubi. Abantu nibaba
bataine bwire bw’okwejumbira omu kukokorera obuyonjo kandi eki nikimanyisa
ngu abantu nk’aba nibabaasa kuba baine amagara mabi.
Empindahinduka y’obwire neereetera okufa kw’enyamaishwa nyingi; ebinyansi
ku biri kwoma ahabw’omushana, ebikooko ebi bibura ebyokurya reero aha
muheru nabyo biitwa enjara. Omu bwire bw’enjura, enyamaishwa ezi niziitwa
obufuki na munonga ezo eziri kutuura omu ishwa. Omu mwaka gwa 2008,
enyamaishwa nyingi zikafa ahabw’okubugana obwire obu zaabaire
zitamanyireire.
Ahabw’okushanga ngu twine ebintu bingi ebiriyo nibibaho
ahabw’empindahinduka y’obwire, abahangu bashaziremu kubita omu bika byabyo:
obufuki bwingi; omuriro; entuura y’enyamaishwa; oteebirwe okweraarikiirira
omu by’amagara ahabw’okuba abantu bariyo nibafa ahabw’amagara mabi.
Twine enshonga y’okubanza omu kushanga amaizi omu nsi omu nigabura kandi
okashanga tigari kwinganingana. Waaba nooreeba emirimo ei abantu bari
kukora, erimu okwosya amakara, neereetaho obutagasi bwingi omu mwanya.
Obutagasi obu ku buri kuza omu mwanya nibuhindura ekyoya ky’amaizi kandi
amaizi aga nigatandika kutumuuka omu mwanya.
Amaizi agakwasire ekibaare nigatandika kwirukanga gaaheza kuteerwaho
omushana hamwe n’obutagasi bwaba buri ahaiguru.
Kwonka twijukye ngu empidahinduka y’obwire eriyo neeyeyongyera
ahabw’okushanga ekyoya ekiri kuza omu mwanya kiriyo nikyeyongyera aha
bw’emisisa, ahabw’okushanga ngu omushana ni mwingi, obutagasi ni bwingi,
kandi emyegyemure hamwe n’emiriro eriyo neyosya ebibira.
Emigongo nayo neeyosya munonga , neeyeyongyera kandi eriyo neeba ey’obutwa
munonga ahabw’okuba neeyakiira obutagasi buri kwingana 90% buri kurenga
ahari obwo oburi omu mwanya. Eki nikireetaho okweyongyera kw’obutagasi omu
mishozi kandi eki nikyongyera aha butagasi omu myanya nk’emishozi hamwe
n’endiijo eri omu mwanya. Oihireho ekyo, obwingi bw’orwoya oruri kunuuka
kubi nirwongyera aha kabi akari omu mishozi.
Twine empindahinduka omu rurengo rw’amazi kandi eki nikireetaho
empindahinduka omu by’obwire.

Ebizinga ebiri aha nyanja biriyo nibibugana empindandihinduka y’obwire
ahabw’okuba obutagasi omu maizi nibuhinduka bwakire-bwizire
Amahamba n’ebibira biriyo nibibugana oburemeezi bwingi omu mpindahinduka
y’obwire. Ahabw’okushanga eitumba n’ekyanda nibikira kumara obwire
buraingwa, nibireetaho okufa kw’emiti hamwe n’obukooko oburi kurya emiti.
Emiti neeyengyebeerera ahabw’ekyanda ekiri kumara obwire buraingwa
ahabw’okuba ekyandi tikiine muringo gwona ogu kyakubaasa kurindamu emiti.
Okwetooroora kw’obutagasi bwingi omu miti omu migongo nikireetaho
okwengyebeerera kw’emiti. Mwijukye ngu omu nsi omu nitwetenga amaizi kwonka
ahabw’obutagasi burengire, turiyo nitugafeerwa.
Nikibaasa kutwara nk’omwanya kumaraho akabi akari kureetwa empinduka omu
bwire ahabw’okuba ebicoori n’ebihimba bibaasa kwoma bitakezire.
Amagara g’omuntu nago gariyo nigabuzaabuzibwa; tigatereire kurungi kandi
ekizibu ni kimwe: emiringo ei turi kuhingamu ebyokurya byeitu. Eki
nikimanyisa ngu ekintu kyona ku kiri kurengana, omuntu atungamu
okuteganisibwa omu by’amagara ge, eby’entunguuka hamwe n’entaasya
y’eihanga.
 Omu buhingi, empindahinduka y’obwire n’ekizibu kihango. Eki abantu bari
kugamba ngu eby’obuhingi byemereire aha mbeera y’obwire tikwo kiri
ahabw’okuba abantu bariyo nibabugana ebizibu omu kubiika ebyokurya.
Omu nsi yoona, ahahingi bariyo nibarwana n’empindahinduka y’obwire,
okweyongyera n’okukyendeera kw’amaizi omu misiri yaabo. Abahingi
bashemereire kurwana n’empindahinduka y’obwire eri kureetaho omwata,
oburwaire n’obukooko ebiri kushiisha amashaaruura gaabo.
Twine omwoya n’omuyaga mubi munonga kandi gwijwire obutagasi bwingi; ensi
ku eri kuba neetagata munonga, ebibazi ebiri omu itaka byetabura kandi ebi
n’eby’obutwa omu itaka n’aha magara g’abantu.
Eby’entambura n’ebyombeko nabyo nooshanga biri omu kabi; obutagasi bwingi,
emyegyemure, hamwe n’ebindi bingi nibishiisha eby’entambura kandi bireeta
oburemeezi buhango munonga aha mpeereza y’amashanyarazi kandi biteganisa
n’eby’entambura omu bantu.
Reka eiraka ryawe rihurirwe omu baingi, teera enzamba eri kujumeera ahari
abo abari kukozesa kubi eby’obuhangwa kwenda kwerinda ebizibu byona, ku
waakuba noobaasa, ahabw’okuba ku twakuba tuta rugireyo tukagamba,
oburemeezi obu nibuza kweyongyera.

Eby’obwire omu Uganda n’ekyomutaano kandi empindahinduka omu bwire
nikireebekyera omu myegyemure, ekyanda kandi ebi biine akabi kahango aha
ntaasya, entuura hamwe n’eby’obutegyeki omu bantu. Abantu nibooreka ngu
empindahinduka y’obwire ebaasa kwongyera obutagasi omu Uganda omu myaka
eri kwija. Okuhinduka omu bwire obu enjura eraabe neegweramu hamwe
n’obwingi bwayo n’empindahinduka omu butagasi nikireetaho empindahinduka
omu myanya erimu amaizi n’ebyokurya ekyakubaasa kurugamu enjara hamwe n’omu
kureebeerera eby’obuhangwa.
Uganda neebaasa kutunga ekizibu ky’empindahinduika y’obwire ahabw’okuba
hariho emirimo eri kukorerwa omu ihanga eri kureetera eihanga eri ryabugana
oburemeezi obu. Enyanja zaitu nazo ziri aha rurengo rw’okubugana oburemeezi
obu ahabw’okuba omushana kuruga omu izooba niguteeramu kandi akahanda
k’eizooba nikaraba omu Uganda; eki nikimanyisa ngu Uganda eine kubugana
empindahinduka y’obwire.
Abantu baine kutandika kumanyiira empinduka ezi kwenda kugira eki
baatungamu. Ahabw’okuba empindahinduka ezi zibaasa kutunguura ensya
y’eihanga kurabira omu kwombeka amakorero n’amashomero kwenda kureetaho
entunguuka, okwongyera omu ntunguuka n’omuringo murungi kandi oguri kukora
kurungi.
Obutegyeki burungi bw’amaani omu kureetaho entunguuka kurabira omu bugaiga
bw’eihanga nibwetengesibwa munonga obwire nk’obu. Kwonka obwa hati ti twine
beebembezi barungi.
Obutegyeki burungi nibwetenga ebitongore ebindi ebiri kwirukangiiria
entunguuka, ebitongore ebigaba obuhwezi omu kurwanisa oburwaire obu; baitu
aba baine obushonshorokye bwingi obu Uganda eine kukuratira kwenda
kutunguura eby’obuhangwa.
Abantu baine obuhagizi kuruga omu bitongore eby’abantu-buntu ebiine amaani
omu kurwanisa akabi koona akari kuruga omu mpindahinduka y’obwire omu
ihanga eri. Okushaba n’okukyondooza n’omuringo gumwe ahari egyo
eyaakubaaasa kuhagira okushanga ngu amaani amaingi gari omu by’obuhangwa
n’embindahinduka y’obwire.

Omu by’obwire, Uganda ekiine ensya nungi eri kureetaho emirimo eya buri
kaire. Enjura neeba etari nyingi munonga kandi omushana nagwo niguba
nigutagata. Eki nikyoreka emigisha mingi y’okutunguuka omu myanya etari
emwe n’emwe. Omu burengyerwa-izooba, abantu baayo bariyo nibatunguuka kandi
baine amagara marungi ahabw’eitaka eriine orwezo, ensya nungi, amaizi
marungi, abeebembezi barungi hamwe n’oku kwatanisiza hamwe n’abantu. Aba
nibeenyigira omu kukorera hamwe omuri burungi-bwa-nsi. Ensi yaabo eine
obunyansi burungi oburi kuriisa ente zikagira amate marungi. Emyanya eya
Buganda, abantu nibatunguuka bwakiire-bwizire ahabw’okushanga ngu baine
ensya nungi, eby’okwerinda hamwe n’omwanya murungi ogwa bizineesi omuri
Kampala. Emyanya ya Bunyoro obwa hati eine amajuta agari kutetemesa buri
omwe. Omu matemba ga Uganga, abantu bariyo nibafa ahabw’omushana nyamwingi.
N’ahabw’ekyo, eby’obuhangwa n’empindahinduka y’obwire biine eki biri
kureeta aha magara g’omuntu. </archive_file>
<archive_file filename="ESSAYS2 MODIFIED2/Raavu10.doc"> Seen/SK

 RUKUNDO/ RAAVU

Rukundo ni ah’okushanga omuntu aine eki arikwendeza mugyenzi we omu magara
ge nk’okutunguuka, okuba kurungi, amagara marungi hamwe n’okushanga abantu
abo tibaine rwango yoona.

Yoreka omuntu weena ou ori kukunda raavu / rukundo ey’omurembe. Yoreka
omukundwa waawe raavu buri bwire. Yoreka omwana waawe rukundo ey’omuzaire.
Ekintu kyona eki bari kuha nibakugaya, iwe fa agakyakiira n’omutima
murungi.

Iwe mushaija we, mukazi we, mwana we, sebo nainga nyabo, siibaho omuka
n’omukundwa waawe n’abaana baawe, abazaire baawe kwenda kubaheereza
eizooba ry’omutaano omuka yaanyu.

Mubaasa kusharamu kuteeka n’okushemererwa aha ebiro bikuru hamwe nka famire
kandi n’iwe omushaija obaasa kwejumbira omu kutebeekanisa eby’okuteeka omu
ka kandi iwe omwana oshemereire kuhweraho abazaire baawe aha mirimo ya
famire.

Kandi n’iwe omukazi, obaasa kusharamu kukwata omu nshaho hamwe n’abaana,
okutangaaza ab’eka yaawe hamwe n’abanyabuzaare okabatwaraho awutu nk’omu
hoteeri okurairayo kyamushana nainga kugaaniirirayo.

Okumuguurirayo ekihembo nakyo ni kikuru na munonga waamuguurira ekyo
ekimushemereire. Omwana we obaasa kumuguurira naawe ekiri kumushemeza nka
swiiti, hamwe na dori z’okuzaanisa. Omu muringo gw’okusiima, omukyara
waawe, omwana waawe, ab’eka yaawe, banywani baawe omu bwire bwona, kugira
ngu naaba aku koreire bingi nk’oku reebeerera abaana, obuhabuzi,
okuhurikiza ebi yaakugambira oine kumuha ekihembo kyona okumwebaza.

“Rukundo ekira obuzaare.” N’obu waakuba otaine mushaija nainga omukundwa,
obaasa kugira rukundo ahari abo abakwetoroire ahabw’okuba okuha omuntu
weena ekihembo ni kaba kari kakye munonga kwonka waaba okiihire aha mutima
gwawe mazima nikiba kiri kirungi. Ebihembo ebitari bimwe ni bingi ebi
abakundaine babaasa kweha kweshemeza omu bwire bwabo bw’okushemererwa.
Okushemeza omuntu weena nainga omukundwa waawe nari munyaanyako waawe.
Munyanyako / murumuna waawe nainga ondiijo munyabuzaare ou ori kukunda
munonga, noobaasa kumuguurira ekihembo ekiraamushemeze nk’orukwanzi rw’omu
maraka nainga enshaho y’omu ngaro yaaba ari omwishiki.

Yaaba ari omwojo, noomuguurira empare, esaati, enkaito hamwe n’ebindi
bihembo ebirimu omupiira gw’ebigyere yaaba naagukunda.Omuri rukundo,
orikwenda kukutwaraho ekyawe (munywani waawe) tari kukwebuuzaho oku
araatwaze.

Webare iwe muntu we oine rukundo, kwonka n’iwe omu mutima buzima noomanya
gye ngu kigwire rukundo ya hare egumire. Tinaayanga rukundo ya hare egumire
kandi neeshaasha kwonka kandi obaasa kwekuumira gye munywani waawe kuhisya
ahu araagarukire. “ Rukundo ku ebaza omu nda, rwango tegiihamu.”

 Mbwenu nooba oine kwehangaana, omwaka gumwe n’ekicweka ni mukye, hariho
n’abari kuheza emyaka ikumi kwonka batari kubaasa kwebwa abanywani baabo:
ni baguma babategyereize. Ekikuru yetantare ogwo ogyendereire kubataanuura
omu mukago gwanyu.

Omu bwire bwona, oshemereire kufayo omu kumanya ebiri kushemeza rukundo ei
oinaire ogwo ou ori kukunda. Oine kwebaza abo boona ahabw’oku kukunda,
kandi okasiima otaine bugarukiro. Rwamukuru waawe tekucwera ishaazi; rwa
mukuru waawe tekuta ha mushozi.

 Enshonga zo ni nyingi eziri kureeta obutabanguko omu maka gaanyu, omu
mukago gwanyu. Enshonga egi neekwata aha nkora etari nungi ei muri
kutwazamu rukundo omu maka gaanyu kandi ekahendera esheenyire obushwere
bwawe, ekakwanganisa banywani baawe hamwe n’okureetaho emihondano obwire
bwingi omu maka n’omu kyaro kyona.

Baingi ahar’imwe timuri kumanya eki barikweta rukundo, nimufa okuhikiiriza
omukoro ngu oine munywani waawe, obumwe oyebwa ngu tikiine mugasho
kuhigimira aha mutima; okaabaire nooyatura ekiri kukusaasa, otagwa eiraro
ahabw’obusaasi. Ahabw’okuba enaku ni mbi. Gyezaho otungye omuntu
oraakuhuumuurize.

 Eki mwine kumanya, rukundo, eteirwemu ebirungo eboneire kandi abantu abari
kutuura hamwe omu maka gaabo ebirungo omu raavu nibashemererwa kandi
bakwatanisiza hamwe omu kukorera entunguuka. Kandi eki nibakikora kurungi.

Manya ijuka ngu abantu abaine ebirungo bya rukundo nibatunguuka juba kandi
nibarugamu abantu abaine omugasho. Enshonga egi teri kushoroora omu bantu.
N’obujunaanizibwa bwanyu mwembi nk’abantu abari kukundana kucondooza ebintu
nk’ebyo ebiri kubata ah’eidaara ry’ahaiguru nk’abantu abari kumanya kurungi
omugasho gwa rukundo omu ntunguuka y’amaka n’eihanga ryona.

Rukundo teri kugyendera aha burungi ahabw’okuba oburungi tibureebwa;
oburungi tibwemanywa; oburungi obutatungwamu buzaara obururume (oburungi
butaine mugasho bururumira omukazi).

Ekiri kutangaaza abaingi rukundo n’ey’aharuguru ei muri kwenda kworeka
abantu ngu nimwekunda kwonka omu mutima rukundo egyo etarimu. Enfumu
neegira, “Nywana baingi oyesigye bakye.” Kandi ori kwegambaho kuba aine
omugasho omu bandi, kwonka ou bari kuzibira niwe ataine mugasho.

Rukundo etyo nimugyoreka abagyenyi kwonka mwahika amu kishengye mweshokamu
eminwa n’ebikumu n’okwereeba nka misiti kooru (missed call). Mbwenu
nk’abashweraine, abari kumanya eky’okukora n’ekiri kugyenda omu maisho, obu
nibwo bwire okworeka embeera za rukundo yaanyu omu kukundana kwanyu;
nk’omushaija, manya obujunaanizibwa bwaawe omu maka, kandi obuhikiirize.

Naiwe omukazi, maama w’abaana, manya ebi oshemereire kukora, ebiri
kushemeza eka yaanyu. Waasharaho okubyesaasira kandi okukora kandie ebiri
kumunyizya, ago tigo makuru ga rukundo ei ndi kugambaho aha. Abaishiki
mwena naimwe murekyeraaho okuta amaryo omuri rukundo, eki mukirengize omu
nshonga za rukundo. Nimwehindura abari bize (busy) munonga abataine kaire
ka banywani baanyu, haza obwire mubumarira omu bintu ebindi ebitaine
makuru.

Mbwenu omu myaka egi, mugyezeho kworeka rukundo ahari bataahi baany. N’obu
munywani waawe yaakuba yaagiire aheeru kumara emyaka miraingwa twege
okugira okugumisiiriza.

Ni rukundo, ni rukundo ya Yesu, ni rukundo eyaatubaasise omu nsi omu; ni
rukundo yaawe.

Ekiri ahaiguru ya byona ni rukundo; amatsiko ku gari kuba kakwebembeire,
rukundo neeguma neeyeyongyera omuri iwe.

Omuntu weena ku waakuba oine okwikiriza ngu rukundo egaita abantu
b’emiringo etari emwe n’emwe. Aha kuziika omufu, ni rukundo eri kureeta
egyo nkuyanja y’abantu kushendekyereza omubiri gw’omugyenzi.

Rukundo y’aha mutima kurugira kimwe aha ntobo y’omutima gwawe eine bingi
ebi eri kwegyesa abantu nka: okuhweraho munywani waawe yaatunga ekizibu;
okuyamba amafuuzi, empungi hamwe n’abo abataine kantu koona, waahwera abo
abataine buyambi omu magara gaabo. Oine kwetwaramu nk’omuntu w’abantu,
kandi reka abantu bamanye embabazi z’obainiire ahabw’okushanga oriho aha
bwabo kandi naabo bariho .

Kushanga noobaasa kubagana rukundo n’abo ab’ori kukora nabo aha murimo,
ab’ori kutuura nabo omuka, ah’eishomero, ah’eiramizo, n’omu butare kandi
okashanga ori kubaasa kubagana nabo, mukagaaniiraho ebi orabiremu, nabo ebi
barabiremu, n’omuringo gumwe gw’okushashurwamu waaba oine rukundo. Omuntu
weena aine rukundo naatunga ebintu birungi ebi twagambaho aha ruguru.
Ebintu nk’okukundwa, ebirabo, amagyezi, n’obukoryo nibureetera omuntu ogwo
yaatunguuka.

Okukwatanisiza hamwe obumwe tikiri kwetenga bigambo bingi n’oruyombo,
kwonka abaingi babaasize kukwatwaho kandi baata orugambo omu nkora. Aba
nibabaasa kwongyera omwonyo omu mukago gwabo kandi omwonyo ogu gurimu
okugaabirana, n’okukwatanisiza hamwe.

Baingi omur’itwe, nitushanga kyorobi munonga kubagana rukundo yaitu ey’aha
mara na banywani baitu. Ekyokureeberaho, iwe na munywani waawe
nimugambirana ekihama ekiri kukwata ahari buri omwe?

Kugira nti ninkukunda n’ekintu ky’omutaano. Yeshushaniirize ngu mugyenzi
waawe naamanya rukundo ei omwinire ahabw’okuba emiringo ei turi kutwarizamu
bataahi baitu tekaamara.

Nooyehuurira ota waaba oine engungu aha mutima gwawe? Toshemereirwe,
nooyetenga okuhuumurizibwa kandi n’okugarurwamu amatsiko? Noobaasa kweyamba
kuraba omu bizibu ebi orimu kandi obaase kutunguuka? Noogira oburingaaniza
omu rukundo kandi nooteekateeka ngu omuntu ogwo ou mukundaine aine embabazi
ahari iwe? Ku kirazbe nikwo kiri, noogira oku nikwo ori kwenda ebintu bibe
biri omu rukundo yaanyu? Iwe nooyehuurira ota? Ku waakutunga ekizibu
noobaasa kukirwanisa ota kwenda kureetaho ekintu ekyabaasa kukushemeza omu
magara gaawe.

Nibeebare abo ab’ori nabo omu raavu nabo ahabw’okuba nooba nooyehuurira
kurungi. Omuringo gwona ogu oine kureebamu omukundwa waawe nk’ekintu kikuru
munonga ahabw’okuba waaba otaine rukundo nooba otaine magara.

Abantu abakudaine nibatandikaho okukundana bari kuteekateeka ngu baatunga
ekintu kisya omu magara gaabo kandi bahikire. Haza eki tikwo kiri
ahabw’okuba rukundo neetandikira omu nda y’omuzaire. Omukazi ku ari kugira
enda atandikiraho kworeka rukundo omwana we ou aine omunda ye. Omushaija ku
ari kutweka omukazi we enda atandikiraho kworeka rukundo mpango omukazi we
kwonka rukundo egi neeba eri ey’omwana okukira munonga.

Emyaka ku eri kwija neegyenda, empindahinduka omu maka zitandika kureebeka;
aho niho ahu rukundo eri kutandikira kumanywa ku eriho nainga shi teriho.
Emigisha neeguma neeyeyongyera buri omwe ku ari kweyongyera.

Emiringo ni mingi ei waakubaasa kutunguuramu rukundo yaawe. Omu miringo egi
neegyezaho kukwereka ngu okukunda tikiri kumara agabaho; rukundo neeguma
neekura mpora-mpora. Eki abamwe nikibatwarira obwire kandi obumwe
nookikorera kutunga omuntu ori kukunda nk’oku kishemereire kuba kiri. Eki
kiine emiringo ei bashemereire kuba niba kuratira kwenda kushwijuma eshonga
zaabo.

Enshonga y’okubanza n’okuba omwesigwa kandi amaisho gaawe gakaranzya omu
maisho hatari nyima. Gyezaho oreebeke ngu waayeha omwanya n’obwire
oburaayongyere ebirungi omu rukundo yaanyu.

Rukundo y’omuzaire, na munonga taata w’omwana, eine kihango eki eri
kwongyera omu kukura kw’omwana we nk’oku rukundo y’omukazi aha mwana we eri
oy’omutaana. Omuzaire kwikiriza naingashi akanga ebyo ebi omwana ari
kukora niki muyamba omu kukura ari omwana murungi kandi aguma ari omuntu
w’omutaano omu biro bye by’omu maisho.

Abaaana ku ori kuba otabagambeire eky’okukora bakiri bato nibashanga kiri
ekizibu kihango munonga omu kukura kwabo kandi n’omu kukora emikago ehamire
kandi eri kubaasa kubayamba omu biro by’omu maisho. Ahabw’okuba omwana ogu
naakura ataine mwete omu kunywana abantu ab’omugasho omu magara gye. Omwana
ogu naakura ari kwetiina kandi naaba aine enshoni. Eki nikimureetera obu
takwatanisa n’abandi omu bi ari kukora. Abaana abari kukira kuhuurikiiriza
abazaire baaba baine obwesigye ngu okukwatanisa kwabo kuhamire kandi
abazaire nibabakunda.

Ni rukundo y’omuzaire omushaija eri kureetaho entunguuka omu maka hamwe
n’ebiro by’omu maisho. Ahabw’okuba rukundo ya taata neeyamba omwana kukura
aine okwikiriza, amatsiko, rukundo, okumanya kukora emirimo, okutaanuura
ekibi n’ekirungi, okuheereza abantu bakuru ekitiinisa, n’ebindi.

Eki nikibaho ahabw’okuba nikisikiiriza abashaija baingi kushanga
nibeejumbira omu kukuza abaana baine emicwe mirungi. Kwongyera ahari ekyo,
rukundo y’omushaija aha mwana neekyendeeza enshonga ezi kwatiraine
n’okwetomboita kw’abakazi omu maka. Enshonga ezindi ni kushanga omukazi
naayetomboita ngu omuzaire omushaija tari kufayo kutaayaayira abaana aha
mashomero ahu bari kushomera hamwe n’oku batwara omu marwariro. Abashaija
baingi hamwe n’abantu boona batwire nibata omushango aha bakazi
ahabw’omuringo ogu bari kureebeereramu abaana; ngu emicwe ei abaana baine
nibagishusha baanyinabo. Haza omu buryo obuhikire, taata naawe aine
obujunaanizibwa omu kukuza omwana.

Omwana weena naakura aine obwongo buri kukora gye yaaba aine rukundo
y’omuzaire. Rukundo y’omuntu eine kihango munonga omu by’amagara
ahabw’okuba neeyongyera amaani omu nkora y’obwongo kandi kireetera omuntu
yaagira ako akari kureeta amaani n’okweikiiririzamu.

Nk’oku enyamaishwa zikunda ntaahi zaazo, rukundo n’akabonero / akamanyiso
akari kworeka ngu omuntu ogwo aine amagara marungi. Rukundo eri aha gati
y’omwana n’omuzaire, abo abakundaine, hamwe n’abanywani. Nitukimanya
kurungi twena ngu omubi oreebire kuruga omu kutandiika rukundo neekukora
omuntu w’obujunaanizibwa, ow’amaani, kandi ogira okweikiiririzamu eshaaha
yoona.

Okucondooza nikworaka ngu obwingi bwa rukundo nibyoreekwa omu miringo mingi
kandi rukundo eine emigasho mingi munonga nka;

Rukundo neeyongyera aha mikago yaawe; emikago egi neeba erimu abantu
barungi abari kubaasa kukuyamba omu biro by’omu maisho. Aba nibakuyamba omu
ntunguuka kandi eki nikyongyera n’omu kweikiiririzamu.

Raavu neereetaho okukwatwaho. Ekyokureeberaho, omweshongozi abaasa
kweshongora ekyeshongoro kya rukundo kandi ekyeshongoro kireeteho empinduka
omu magara g’abantu. Ebyeshongoro bya rukundo obumwe nibiteereza amaka
ahabw’okuba nibiba biine obutumwa burungi oburi kuyamba abo abakundaine omu
maka gaabo. Obumwe omuntu ku ari kuyomba na mutaahi we, ebyeshongoro
nibimugarura omu mbeera nungi kwenda kutunguura okubaho kwe.

Omu maka, abashweiraine nibakira kwangana; omukazi akoma ebye agyenda
nainga omushaija asharamu kushwera omukazi oundi kwenda kwerinda ebizibu
ebi abugaine n’omukundwa we w’okubanza. Omuntu oine kwebuuza enshonga
ahabw’enki okwangana kuriyo nikweyongyera omu maka g’abantu; abakazi
nibangana ahabw’okuba obumwe omu maka gaabo nihaba hatarimu raavu yoona.
Omu maka, enshonga ni nyingi ezi kutaanuura omushaija aha mukazi we,
Oijukye ngu omushaija naashwera omukazi we ari kumukunda kandi amwineire
rukundo mpango; nikyo kimwe n’omukazi aha mushaija we kwonka amaka ku gari
kuheza gaija nigashiisikara kandi okukwatanisa kwaja nikukyendeera. Eki
nikireetwaho okukyendeera kwa rukundo y’abo abashwire. Omu bushwere,
omushaija, omukazi, abaana na buri omwe aine obujunaanizibwa bwe kandi omwe
ahari aba yaaremwa kukuratira eki ashemereire kukora amaka nigasheenyuka.
Reka tugire ngu omu mateeka n’ebihandiiko by’amaka gaabo omukazi aine
obujunaanizibwa bw’okuteeka ebyokurya kwonka buri kaire omushaija naashanga
ebyokurya bitari ha meeza, omushaija naakora ki? Okundi kureeba omushaija
naarwana munonga kureebeka ngu yaagira eki yaakoraho. Omu muringo ogwo ogu
omushaija abaasa kushwera omukazi wa kabiri naingashi ayangane.

Omukazi naayangana ahabw’enshonga nyingi. Ekyokureeberaho, omushaija yaaba
omushambani akatandika kuza omuri baamaraaya; omushaija yaaremwa kushashura
ebishare by’eishomero, kugura eby’okukozesa aha ka, kutwara obujunaanizibwa
bwona nk’omushaija. Ebi byona nibiba byebembeirwe rukundo.

Eky’okubanza kya byona hashemereire kuba hariho rukundo eine obumanyiso /
obubonero oburi kwereka ngu mazima kwo nookunda omuntu ogu. Akabonero
n’omuringo gw’okubanza ogu omuntu ari kumanyarimu ngu oine eki ori
kugyezaho kumworeka ngu buzima kwe noomukunda. Ahabw’okuba we naayihamu
amakuru g’ekintu hamwe n’obutumwa. Omuntu weena naagira eki yaamanya
kurabira omu bubonero naingashi akamanyiso koona.

Teera akashushani aha kiro ekyo buri kusheesha obwo omukundwa waawe naaza
kukugamba obugyenyi! Iwe eki ori kukora teekateeka ah’eizooba rya
nyekyakare omu kasheeshe n’omwihangwe. Eki nikiza kukureetera ebintu bitari
kushushana, ebishushani bingi omu mutwe gwawe. Ebirungi biza omu maisho
gaawe, eminwa yaawe etandika kumira busha, obwo otegyereize ekitangaazo omu
magara gaawe omurundi gw’okubanza. Omuzaire waawe naija okukusiimuura
amaziga aha murundi gw’aha muheru kwonka mwena mweyongyere kurira. Atandika
kukugambira obugambo ngu akaba ari omwana atakashwire taata waawe, atandika
kukuhamya, “mwana wangye guma, noija kusingura…” Ebigambo nk’ebi byona
n’ebya rukundo y’omuzaire aha mwana we.

N’ahabwa rukundo kushanga omushaija naashwera omukazi we ou yaashangire
aine omwana aheeru omu mushaija ondiijo. Eki nikikorwa bakye ahabw’okuba
obumwe babaasa kukutwara nk’omushaija ataine bujunaanizibwa n’okusharamu.
Kwonka eki kiri omu mahanga ga Africa. Waaza omu mahanga g’abajungu, ebintu
biri encure ahabw’okuba obushwere bwabo tiburi nk’obwaitu. Omuntu naashwera
ou ari kukunda kandi aine enshonga ahabw’enki yaashwera omukazi aine abaana
aheeru. N’ahabwa raavu kushanga ngu omu nsi ezo omushaija abaasa kushwera
omukazi ori kumukiza emyaka.

Omu rukundo twagamba aha bumanyiso, reeba amakuru g’obumanyiso oburi aha
mwishiki oku buri kuhinduka omu maka n’omu mikago yaabo. Ti bubonero oburi
kuhinduka bwonka: n’emicwe y’omwana w’omwishiki, omushaija, n’omukazi naabo
neehinduka. Eki nikyoreka obubonero bwa rukundo eri aha gati y’omukundwa
waawe na munyaanyoko / murumuna waawe, taata waawe, maama waawe, hamwe
n’abanyabuzaare tiburi kushushana kandi buri kabonero nikeetenga emicwe
etari kushushana! Ti rukundo na raavu ebiine obubonero byonka kwonka
n’ekyaro eki muri kutuuramu kiine obumanyiso bwakyo obukiri kureeberaho
omuntu oine omutima gw’eihanga rye.

Omu bushwerwe, obunyakare kikaba kiri ekyaro kumanya oku amaka obwira
gaabaire gatwaza. Okugumisiriza omu maka kakaba kari akabonero k’okubanza
omu rukundo. Okuba endeme kukaba kuri omuziro kandi kikaba kitari
kwikirizibwa; kakaba kari akamanyiso k’okuremwa obujunaanizibwa bwawe kandi
kikaba kitagambwaho mu bantu.

Ebi byona biizire nibihinduka. Amakuru g’obushwere omu myaka ey’ira nka
1920 na 1930, abaana bato bakaba baine omwete gw’okukura bari
ob’obujunaanizibwa obwo bari kwegyera aha bazaire baabo kwenda kukura bari
abatuuragye barungi.

Abantu nibateekateeka kugira omujinya, embabazi n’okwetegyerza rukundo omu
bushwere hamwe n’amaka. Eshaaha yoona, obushwere bakaba babureeba nk’eki
omuntu weena yaabaire ashemereire kukora kandi nabwo bukaba buri
obujunaanizibwa bw’omuntu weena hamwe n’okukundana okurugire aha ntobotobo
y’omutima. Kwonka ebi byona biizire nibihinduka ahabw’okuba omuntu ari omu
rukundo hamwe n’omukundwa we, munywani we naabaasa kwemereza omukago ogwo
yaareeba ngu hariho enshonga eshemereire kumureetera okwemereza omukago
ogwo.

N’ahabw’ekyo okwangana omu maka kuriyo nikweyongyera kandi n’amakuru
g’okwangana gariyo nigahinduka. Okwangana n’akabonero kari kworeka obugabe
bw’omuntu ogwo ahabw’okuba omukazi ogwo naaba naayenda obugabe bwe
burekyeraho kuribatiirirwa kandi eki niho kyatandika. Obwa hati, omushaija
n’omukazi nibaikiriza ku barekyeraho obushwere bwabo, kandi ebi babiteeka
n’omu buhandiikye, bateekaho n’omukono buri omwe atoora ogwe.

Raavu eine amakuru maingi munonga kwonka raavu egi nituba nituteeekateeka
kuba ey’amazima kwenda kushemeza omutima n’amagara gaitu. Eki ori
kuteekateeka niki kwongyera amatsiko, n’obu abantu baingi bari kumara kuza
omu bushwere. Omuntu ku ari kuba atamazirwe, omushango aguta ahari mugyenzi
we ngu yaaremwa kuhikiiriza eki yaaba ashemereire kukora.

Omu buryo obuhikire, obubonero omuri rukundo nibuhinduka kandi bwongyera
okutaana omu bantu.

Rukundo omu bantu neeba etari yonka neeba eine ebindi bintu ebi eri kukora
nabyo ahabw’okuba entunguuka, okukwatanisa, obwengye n’emicwe mirungi omu
bantu tibibaasa kuba aha bwa rukundo yonka. Rukundo egi neeba eine kukorera
hamwe n’ebindi nk’obujunaanizibwa, emitwarize hamwe n’emicwe mirungi kwenda
kwongyera amaani ga raavu omu bantu boona. Ekyokureeberaho, omu bushwere,
ahabwa abantu kufuruka bakaguma nibaza omu tauni, n’omu makorero kuronda
sente, amaka gahindukire ag’akasente. Ahatariho sente, tihariho raavu.
Kandi eki tikiri mu maka gonka kureka n’omu banywani baawe, abanyabuzaare,
n’abanyamikago. Haza ebintu ebi nibiba birimu wampaki; eki nikyo
kireesireho rukundo yampa-nkuhe, omu kuteeka; naateeka ki. Omu maka,
abatuuragye b’eka egyo nibeesiginganya omu kukora emirimo nk’okuteeka,
okwozya, hamwe n’okweherera embuga. Ekyokureeberaho, omwana w’omwishiki
ashemereire kuba naakora emirimo y’ahaka, aboojo bakaza kureebeerera
amatungo. Omu kushaaruura, mwine kukwatanisiza hamwe kandi okukwatanisiza
hamwe nikwombeka.

Omu raavu, omushaija n’omukazi nibaba nibahwerana aha mirimo egyendereire
kutunguura eihanga n’amaka gaabo. Omuri abo abari omu bunywani nibatunguuka
kurabira omu kuheerezana amagyezi, okuhwerana aha mirimo, hamwe
n’okukwatanisiza hamwe kandi ebindi nibiguma bibagaisire hamwe.

Ekindi n’okushangu ebintu ebiri kutaanisa abantu omu rukundo yaabo n’sente
n’eby’obugaiga. Kwonka ebi ni bikye tibiri kubaasa kurinda rukundo omu
bantu. Okukwatanisa okuri aha gati yaabo abakundaine n’abari omu bunywani
kuriyo nikuhinduka. Eki tiki kabahoga kushanga omukazi aine obushoboorozi
oburi kukira obw’omushaija. Emyaka miraingwa enyimaho omushaija akaba
ataaha ari ahaiguru y’omukazi kandi abakazi bakaba bataine ky’okukora
kwihaho kwikiriza okukozesibwa. Ensi ku yaatandikire kutunguuka, abakazi
bakatandika kutunguuka baatunga amaani n’obugabe obu bayambire kwehisyaho
ebyetengo n’obu baakuba batashwirwe.

Obuganzi obu bwine amaani omu bakazi kwerinda omugugu ogu baabaire
beekorera kuruga kare. Eki nikyoreka ngu abakyara, abaishiki nabo nibatunga
rukundo omu bantu abu bari kwenda.

Abantu ku batandikire kushoma baatandika kushemuuka kandi eki kyayongyera
rukundo omu bantu n’emicwe egyo ebaire neeretera kushanga hariho
okutiinatiinisibwa omu banywani baawe nabyo bikagyenda.

Obu nibwo bwire bw’okworeka oku rukundo eri kuhenda. Oine kugihendekyera
kandi okagikorera; omuntu weena ori kukunda okuremeraho, kuyaakufa, oteebwa
rukundo ye ahabw’okuba aine omukuru ah’ori. Omukazi akaba aine omushaija we
ou yaabaire naakunda munonga. Ku yaaherize emyaka eshatu afiire, raavu
y’ogwe mushaija we ekaguma emwinire eki eri kumanyisa omu magara ge. Ti
kugira ngu abantu boona abari kwikiriza omu mpindahinduka omu magara
g’ensi, n’ebyo ebi bari kugamba. Akaba naamanya ngu banywani be ebi bari
kumugambira ngu ashemereire kwega “kwekunda” kandi aine kwereebeerera.
Kwonka akabura raavu bwanyima y’okufeerwa omushaija we.

Banza oteekateeka kurungi otakagiire aha rugyendo rwona, omukago ogu
oyeekoreire ni murungi munonga ahabw’okuba tiharimu okwefuuza
n’okwetomboita. Omuringo murungi gwa rukundo, amazima nigagira ngu n’oku
kwatwaho omu by’ori kukora n’ebyo ebi abantu bari kukora. Kwonda
okurondooza raavu obwa hati kugumire n’obu kiraabe nikireebwa nk’obugabe
bwawe omu kuronda ogwo ou ori kwenda omu magara gaawe. Kwonga kigumire
munonga kandi kirimu empanga n’enshozi kutunga omuntu ou ori kwenda. Imwe
bakazi mwe, n’obu muraabe nimweshushaniiriza ngu tihariho bizibu byona ebi
muri kubugana, nimwetenga kwetegyereza bingi ngu rukundo nigwo muringo ogu
twakubaasa kweyombekamu kurungi.

Abo abari kugira ngu baine bingi ebi bari kukora omu nsi omu, omukutu
gw’empurizagana ogwa intaneeti ni murungi ahu waakubaasa kubuganira kandi
okatungira abanywani abu ori kwenda. Kurabira omu bigambo n’ebishushani,
tubaasa kweijuka kandi tutwaze nk’abo abari hamwe aha meeza ya kyakiiro
ahabw’okuba nooba oine buri kimwe aha meeza egyo nk’amahuri, okureebanaho,
hamwe n’okugaaniira aha biri kubakwato.

Rukundo n’okusharamu kwawe; iwe n’iwe oine obujunaanizibwa kuronda emikago
ei ori kwenda omu magara g’ensi egi.

Okugaaniira n’abanywani baawe ni gumwe aha miringo ey’okureeberaho ori
kukukunda. Iwe na banywani baawe nimumara obwire bwingi muri kugaaniira aha
bikwatiraine n’omukago gwanyu, muri kugamba aha nshobi zaanyu kandi muronda
n’omuringo ogu mushemereire kwerinda enshobi ezi mureebire enyimaho.

Empapura z’amakuru, tereviijoni, reediyo n’ebindi n’omwanya ogu waakubaasa
kugaaniiriramu okatunga emikago. Emikago nk’egi eine oburemeezi buhango
ahabw’okuba nibareeba ngu tihariho nshonga ahabw’enki ogu aine ekizibu
kandi ekiri kureeta eki n’okushanga bari omu myanya etari kushushana.

Abamwe nibagira ngu raavu neeshweka aha maisho kwonka raavu teri kushweka
amaisho goona. Omu raavu nimureebana buso-bwa-ntaama kandi mushwijuma
ebizibu byanyu kandi musaasirana, kandi omu kusaasirana, okwikiiririza omu
rukundo yaanyu kweyongyera. Omu rukundo nituba abantu abu turi kuteekateeka
kuba. Rukundo neetuyonja kandi etwongyera okweikiiririzamu munonga.

Oihireho okuronda, okugumizamu ori kuronda omuntu weenyini oshemereire kuba
owaawe, eriigyenda nikyongyera oburemeezi omu kutunga ogwo okushemereire
ahabw’empinduka omu ntaasya y’abantu.

Kuturi kuba nituronda emikago twine kwegyendesereza. Yeebuuze ni muntu ki
ou ndikuza kukundana nawe; ni muntu ki ou ori kwetenga? Nooyehurira ota ori
n’omuntu ogwo kandi rukundo yaanyu neeza kumara bwire ki? Okusharaho omu
rukundo kigumire ahabw’okuba abo abari kwejumbira omu kukwatanisiza hamwe
nooba otari kumanya oku ori kwehuurira waaba ori omu rukundo na mutaahi
waawe. Kigumire kumanya omuntu okwinire rukundo y’aha mara n’okurugira
kimwe aha ntobotobo y’omutima. Rukundo egi neeguma neekura mpora-mpora
kuhisya obu eri kura.

Abahangu omu nshonga za rukundo nibooreka ngu rukundo neehwaho, n’obu
waakukunda omuntu omukunzire tihakaburaho eizooba eri mwabura ak’okuta aha
munwa. Rukundo nk’egi eine bingi ebi eri kushomesa abo abatakatandikire
kwejumbira omu kuronda abanywani.

Nk’oku Abanyankore bagira ngu omukago niguruga aha muhanda, omukago gwona
ahu guri nigubaho bubaho.

Rukundo eri aha gati y’omwana n’omuzaire niyo abantu bakiri kwebuuzaho. Omu
mwanya gw’okugamba aha banywani baawe n’iwe nk’omuntu hariho ebya rukundo
ebiri kukuyamba kwega oku oraatwaze rukundo yaawe. Twine abahuumuriza
abaashomire okubaho kw’omuntu abari kubaasa kukuyamba omu bizibu bya raavu,
abahangu omu nshonga z’abashweraine, ab’ediini hamwe n’abo abashemereire
kuba nibahwera abantu abaine oburemmezi omu rukundo.

Okukyendeera kw’amaani ga rukundo kireesirwe kushanga abashaija kubura
obujunaanizibwa omu maka gaabo. Obujunaanizibwa obwingi baburekiire abakazi
baabo. Abashaija obwa hati nibasiiba nibateera amatatu, emirimo emingi
bagirekyera abakazi baabo. Eki kireeteire abakazi kucwamu kukwatanisa hamwe
n’abaana baabo kutunguura eka. Eki nikikyendeeza ekitiinisa kya nyineeka
kandi obwa nyineeka butwarwa omukazi, abaana bakura bari kumanya ngu maana
niwe taata. Taata waabo nibatandika n’oku mugamba eiziina. N’ahabw’ekyo
abashaija bashemereire kwegarukamu kwenda kutunguura ekitiinisa kyabo
nk’abashaija.

Omu bushwere bwa hati oburimu egi emiringo emisya erimu okubanza waatuura
n’omuntu mukazaara n’abaana obwo mutashweraine omu butongore nikihenda
amaani ga rukundo omu maka ago. Eka egi neeba etaine kitiinisa kandi etari
kubaasa kwerwanaho ku haakugira ekyabaho.

Abaana abari omu matendekyero g’ahaiguru aga yunivasite nibeejumbira omu
kukora emikago nk’egi haza kireetera abaana b’abaishiki nangwa n’aboojo
baaremwa kumarira emishomo yaabo. Egi rukundo neeba efiire omutwe nka
sitoovu. Rukundo nk’egi neeba etarimu birungo bya raavu kandi ni bakye
abari kubaasa kushwerana bwanyima y’emishomo yaabo. Omwana w’omwishiki
naabaasa kutwara enda ei ateeteekateekiire kandi eki nikimureetera amagara
mabi ahabw’okuba obumwe eminyeeto nk’egi neeba etaine sente.

Omushaija kushanga omukazi ou aine ataine eki ari kumanya omu rukundo na
munonga omu bikwatiraine n’okuteerana naashwara aha mutima n’omukazi we ku
ari kuba atamazirwe kimureetera obushambani kwenda ngu akaahikiiriza eki
omubiri guri kumubanja. N’omushaija ku ari kushanga omukazi we ataine ebi
yaabaire naamuteekateekamu agyenda aheeru y’amaka. Muheru gwa byona batunga
akakooko ka siriimu.

Hariho okwebaza n’okusiima abo abari kukuyambaho omu kuronda omushaija ou
ori kwenda nainga“misita rayiti”. Ebyo byona ebi orabiremu tiyo muheru
y’ensi; oine omuhanda omusya ogu waareeba kandi oijuke kwetebeekanisiza
orugyendo rusya. Omu bushwere n’omukago nooba waatandika orugyendo rusya
kandi ku ori kuba oyezirikire gye, okomire entanda hamwe n’amaizi noohika
ahu ori kuza. Ogwo ori kwejumbira omuri ebyo ateeteekateekire naabugana
ebizibu kandi niby’ebi: obwitane, rwango, obworo, okugira amagara mabi,
endwara, n’ebindi bingi. Ahabw’okuba nooba oine kwereebeerera kandi okafayo
ahari ogwo ou ori kukwataho, omuri rukundo nooba oyegwire orugamba oru
oyegwire.

Omu rukundo harimu okureebya ahabw’okuba nooshanga omuntu ataahikiiriza eki
ashemereire kuba naakoora. Omu nkora egyo nooba waareebya mutaahi waawe.
Abakazi nibarwanira obugabe, nibenda beigane n’abashaija baabo.
Okukyendeera omu bwingi bwa rukundo nikireetwa emicwe mibi erimu okunywa
amaarwa, okureesa sigara, oburogi hamwe n’enshonga ezindi ezikwatiraine
n’emicwe ey’abakazi nk’akakungu, orugambo, hamwe n’endiijo.

Obuzibu omu raavu nibureetwa enteekateeka mbi y’abantu ngu rukundo neehwaho
hamwe n’oku obushwere buri kuyamba abashaija kukira abakazi; ngu rukundo
neereetaho obutaingana kandi okurwanira obukuru omu maka nikireebekira omu
rukundo n’amazima. Ahabw’okuba abashaija bo nibateekateeka aha kubyamna
n’omukazi kyonka. Rukundo neereetaho kukwatanisa aha gati y’abantu batari
bamwe na bamwe omu maramizo; abaikirizi nibakora ebigombe ebi kubagaitira
hamwe kandi rukundo ekeeyongyera. Ekyokureberaho, hariho ebigombe
eby’abakyara nk’ekya Mothers’ Union, n’eky’abami ekya Fathers’ Union.

Ekiri ahaiguru ya byona n’okushanga abantu abaine obuzaare nibeejumbira omu
by’omubonano hamwe kandi n’abashaija bari kushwera abashaija bataahi baabo,
n’abakazi bari kushwerana. Eki kiriyo nikikyendeeza rukundo omu bantu
abakundaine n’obu baraabe nibagira ngu abo nabo baine rukundo kwonka
rukundo nk’egi n’ey’akabindirano.

Okukwatanisa n’abantu kuruga obu waazaarwa oine kuba noogaaniiraho n’abantu
kwenda kuyambaho omu kutunguura enkoregana yaawe n’abantu. Ekyokureeberaho,
emitwarize y’omuntu kugamba n’abantu nikirabira omu kukoraho orukiiko
rw’abantu boona. Omuntu weena aine ekiteekateeko ky’okutandikaho omukago
ogushugaine oshemereire kuba nookoregana n’abantu kandi okakwatanisa nabo
omu mirimo ya buriijo. Gyezaho oreebeke ngu waayejumbira omu nkiiko
n’enteerane ez’abantu bateireho kwenda kutunguura emigambire yaawe omu
bantu. K’orikuba nooyejumbira omu nkiiko, nooyega ebigambo bingi kandi
bisya, nooyega emiringo ei abantu bari kugambamu hamwe n’okushoronzya
ebigambo. Omu kugaaniira, omuntu nooyega emicwe n’emitwarize omu bantu
kandi ekindi nooyega oku obumanyiso buri kukoresibwa; kandi baatunguura
n’omuringo ogu abantu bashemereire kuba nibagarukamu ebibuuzo.

Omuntu ku ari kwehuurira ari kurungi yaaba ari n’iwe, nimwehuurira mwine
obusingye kandi nimuba mwine ekiri kubagaita. Omu kukwatanisa iwe na
munywani waawe ni muba mwine okwesiima kuhango munonga ahabw’okuba tihaine
kiri kubateganisa.

 Nooba noohuurira ori omusinguzi eshaaha yoona. Ori omusinguzi waaba
nookwatanisa nawe kandi omuri ekyo noihamu amaani n’okweikiiririzamu omu
kwetunguura.

Okumanya ebiri kufa omu nsi niki kuheereza obukugu hamwe n’emiringo ei
waakubaasa kurwanisamu ebizibu ebi ori kubugana. Iwe nk’omuntu nooyetenga
eki raakusikiirize omu magara gensi egi kwenda kumanya oku waakugyenda omu
maisho, oku waakuteekateeka eki okwekoreraho, oku waakugamba eki ori
kwenda, oku oshemereire kutwaza n’abantu n’oku oshemereire kuba noogarukamu
abo abari kunyizya. Okumanya oku ori kuba oine kuruga omuri banywani baawe
nibuyambaho omu kukura n’okurwanira ebirungi omu bwire bw’omu maisho,
kurabira omu kukombeka n’obukugu oburi kumara.

Omwana ku ari kuba ari ah’eishomero naaba naayetenga abanywani barungi
abari kubaasa kumuyambaho omu kushoma ebitabo. Aha yunivasite, buri mwana
naaba aine kuba ari omu kagombe kamwe akari kwejumbira omu kushoma ebitabo
n’okugarukamu ebibuuzo baaba nibiirira obwire bw’ebibuuzo. Eki nikyoreka
ngu nooyetenga abantu barungi aha rubaju rwawe kuba omusinguzi. Omu nsi omu
ori omusinguzi. Ori omusinguzi kandi toshemereire kuhwamu amaani; gyezaho
ogume nookora emikago kandi ori kukora n’amaani obwire bwona. Omu kukora
n’amaani nooba oshemereire kuba oine abantu abakuri omu rubaju obwo bari
kukuheereza amagyezi oku oshemereire kuba noobiika sente zaawe kandi otari
kuzinagaijura. Okukwata ebintu eijaga kitwire nikibaho omu bantu baingi
munonga ahabw’okuba abantu nk’aba tibaine buhabuzi kuruga omuri banywaniu
be.

Omu myaka ya kare n’obwa hati, omuringo murungi gw’okwegyeramu n’okuzaana
na bagyenzi baawe. Oba ori mukuru, nainga omwana, nari omukazi, oshemereire
kuba nooyejumbira omu kugira emizaano ei waazamu kwenda kutungayo
abanyamikago ab’omugasho. Okuzaana kwijwire amashemererwa kandi omuntu
tobaasa kushemererwa wenka. Omuntu ku ori kuba nooyejumbira omu mizaano
nooyega bingi, emigisha yaawe y’okumanywa neeyeyongyera, oreeba ebintu
bisya kandi oyega oku oshemereire kurwanisa ebizibu. Omuntu weena
naayetenga obuyambi bwawe nka munywani we kwenda kwongyera aha bukugu obu
raamuyambe omu kumanya ebizibu bye, bwanyima y’ekyo akatandika kumanya oku
ashemereirwe kurwanisa ebizibu ebi. Ahabw’okuba omuntu weena ku ari kumanya
ensi ahu eri kutoora n’ah’eri kugarura, naaba yaaba omusinguzi.
Ekyokureeberaho emizaano omu baana bato neebayamba kukura baine amagara
marungi, kukora emikago eyaakubaasa kubashomesa oku bashemerere kutwaza;
hamwe n’okwongyera aha mukago hamwe n’obugaiga.

Okukwatanisa n’abantu nooyega bingi munonga kandi enkoregana neeyeyongyera
kandi oba eki waakubaire otari.

Ba omuntu ow’amazima aha mukago ogu ori kukora kandi manyisa abo banywani
baawe boona eki ori: omuzaani w’omupiira murungi, omushomi w’ebitabo,
omuhandiiki murungi hamwe n’ebindi bingi munonga. Omuntu waawe yaaheeza
kumanyisa eki ori n’eki oineho, naija kutandika kukuhwera ahu ori kutunga
oburemeezi. Haza eki noobaasa kukikora ori kurabira omu kukoraho emikago
mirungi kandi ey’obujunaanizibwa.

B’omwesigwa waaba nookora omukago gwona! Kandi manyisa abo abu kiri
kukwataho aha mukago gwawe ogu oine na nanka. Kite omu bigambo; reka
kuteebeereza ngu nibamanya eki oineho. Buri omwe naakunda kandi
naashemererwa kuhuurira ku baamusiima kandi bamwebaza ahabw’ebyo ebi
akozire hamwe n’okumugira oti: “Ninkukunda.”

Reebeka ngu waareetaho omuhanda gwa rukundo. Yehe obwire ori wenka,
oteekyerereza aha bwire obu waakuba ori na banywani baawe kandi
obateekateekeho hamwe na rukundo yaanyu. Haza eki kigumire eikora! Kwonka
yehamiirize kandi oyegyemesereze ahabw’okuba aba nibaba bari banywani baawe
ahabw’okuba n’eky’omutaano kukora ekintu nk’eki. Eki oshemereire kukikora
emirundi nke 3 buri wiiki. Gyezaho kwemanyiiza ebintu ebi ori kuteekateeka
kuba omu biro by’omu maisho.

Ekintu kimwe eki oine kumanya n’okugira ngu oine eki ori kushushanisa
n’abandi bantu; ngu n’iwe ori omuntu kandi eki nikiija kukureetera
okushemererwa omu magara gaawe. Ekyokureeberaho, nooyenda kutunga omurimo
murungi. Ahabw’enki? Kugira ngu okaaba kurungi kandi ogure emotoka nungi.
Ahabw’enki? Ahabw’okugira ngu abaishiki bakukunde. Ahabw’enki?
Ahabw’okugira ngu nooyenda ogire abantu baingi kandi oijure amashemererwa.

Nyine okwikiriza ngu ekigyendererwa kyawe omu magara g’ensi egi
n’okushemererwa kwonka k’ori kuba otateireho miringo ei waakubaasa
kushemererwamu kurabira omu micwe n’okusharamu kwawe, tihariho n‘omwe
owaakubaasa kuki kukorera. Tihaine ori kufayo aha kushemererwa kwawe nk’oku
oshemereire kuba nookora. Ogwo ori kugyeza kureeta amaziga omu magara ge,
obwo ari kugyezaho kushemeza bataahi be n’omushema omu maisho g’abantu
boona kandi naaba naayeshemahaza. Tokaaheereza / tokagaaba eki otaine.
Tokashemeza omuntu weena iwe wenka waaba otashemereirwe. Ku waakuba
nookunda abantu kandi ori kubafaho, nooba ori omuntu oine amashemererwa.
Ekyo nikyo kintu ekirungi kyonka eki waakubaasa kukorera bagyenzi baawe omu
nsi omu.

Amazima n’obwesigwa ebihikire nibireeta okushemererwa n’obusingye omu
magara gaawe kandi omuntu aba naateekateeka gye. Noobaasa kutunga obusingye
n’okushemererwa waaba oine amagara marungi. Ebi bibiri nibikorera hamwe
kwonka tokaashemerwa waaba oriyo noogwa ori kugaruka enyima.

Ekiri omu butumwa n’ebicweka 58% by’okushemererwa kwawe ku biri kureetwa
omukago ogu oine n’abantu abandi. Omuringo ogu ori kukoregana nabo,
amagyezi agu ori kubaheereza, ebi byona nibyoreka omugasho ogu oineire
banywani baawe.

Rukundo ti muhanda gwa gaheena, n’omuhanda gw’amagara, hamwe n’eiguru; ku
waakukwata abanywani baawe boona okabarekaho nooba nooyorekyerera omu
kihandagazi kya sitaane. Okwo nikwo abantu bari kutandika kubonaabona
kwonka ku waakuba oine omukago omurungi kandi guhamire gurimu ebirungo
byona nka abantu bari kufayo aha magara gaawe, aha ntaasya yaawe kandi
n’iwe ori kufayo, n’obu haakwija ki omu nsi omu, noija kusingura kandi
ogume ori oshemereirwe.

Oshemereire kuba nookwatanisa n’abandi bantu ahabw’okuba abantu
bashemereire kuba nibakwatanisa hamwe ahabw’okuba okaazarwa kuba n’abandi
bantu. Ekishushani kyawe, okushemerwa kwawe n’okweikiiririzamu nibyorekwa
abantu abu ori kuba oine omu magara gaawe. Omu nsi omu oku ori kuteekateeka
ni gumwe aha miringo ei omuntu aine kuba natwarizamu abantu. Reka tugire
ngu ori omukozi wa bizineesi, ebintu byawe nibiza kugira akatare
ahabw’okuba oine abantu abari kubaasa kukureetera baakasitoma.

Manya ngu omukago ogu ori kukora gubaasa kumanyisa ekindi kintu omu bantu.
Twine emiringo mingi y’emikago nk’omunywani omu kukora, omu kuronda
omukundwa n’obushwere, hamwe na rukundo y’omu maka gaawe. Omu magara g’ensi
egi, noobugana abantu b’emiringo mingi abu oraakore nabo emikago. Abamwe ni
babi, abandi ni barungi. Abantu abu ori kukora nabo omukago ni kirugiirira
omu bwire obu waabaronderamu. Eki kiine akabi kahango aha magara g’abantu
omu kurwanisa ebizibu by’ensi egi. Omuntu weena ashemereire kuba naakora
omukago ogu yaakubaasa kumara nagwe emyaka mingi.

Manya ngu abanywani barungi n’ab’omugasho muhango munonga. Omunyabuzaare
waawe aine omugasho muhango ogu aine aha magara gaawe. Okuyamba nikyo kiri
kukora omukago guhamire.

Omukago aha murimo niguyamba abu ori kukora nabo kugira eki baayega.
Omunywani waawe omurungi tari kurugiirira aha bintu ebi akuhaire kandi
n’obu yaakukuha ensi n’eigura, munywani waawe n’ogwo ori kukufaho omu
bwire bw’ebizibu.

Omu maka, twine emikago ei turi kukora omu kyaro. Egi erimu omukago oguri
aha gati y’abo abari omu kika eki ori kuzaarwamu, omukago ogwa munyaanyoko,
hamwe n’abanyabuzaare boona.

Gyezaho kumanya ebizibu ebi ori kubugana waaba noogyezhoa kukora emikago.

Omukago ku guri kukira kuzamu sente gufa ahonaaho. Abantu baingi
bahweirwemu obwesigye na munonga omu sente. Omuntu ku ari kukwata sente
z’abantu ezi bamugurize abeehinduurira, ahinduka enyamaishwa oshusha ngu
tibakamuheerezahoga na kikumi. Enshonga egi neereetaho okushanga ngu n’obu
yaakuba munywani waawe nawe waaza kumuheereza sente zaawe mukite omu
buhandiikye ahabw’okuba obwesigye n’obuntu bukyendeire omu bantu.

Manya oku oshemereire kutwaza waaba oine banywani baawe. Reka tugire ngu
mwine ahu mwaza nk’omu rukiiko manya ngu abantu eshaaha yoona babaasa
kwikirizana nainga obutaikirizana. Eki nikiza kukuhweraho omu kutunguuka
waaba noohurikiriza ebi bari kugamba.

Omu bwire bw’eby’obutegyeki, abahagizi b’abo abeesimbire nibareebaana
ekisyori ahabw’okuba aba nibarwana bataine ki bari kushereka ahabw’okuba
aba tibari kumanya ngu abeebembezi hamwe n’ab’eby’obutegyeki ku bari kuheza
kuruga omu karuuru bagyenda beebwa n’omukago ogu babaire baine omu
kutandika.

Abantu nibeerinda kandi oshanga batari kumanya Ruhanga kandi batandika
kukora ebintu ebigwire ahari banywani baabo kwonka banywani b’abo
nibagumizamu bari kubakunda n’obu baakubakorera ebibi byonka. Aba nibaba
nibamanya ngu nibakibakunda.

Omu diini, abeenyikiriza zitari zimwe na zimwe nibateeranira omu maramizo
kwongyera kworeka rukundo yaabo Ruhanga kurabira omu kushanga ngu
abaikiriza omuri Yesu Kristo nibashabira omu kereziya. Ruhanga naakunda
abantu be. Mukama Ruhanga ori kusaasira kandi aine embabazi, okwikirizana
n’obwesigye kwenda kurinda rukundo kumara obwire buraingwa. Kandi hamwe
n’okusaasira abo abaine ekibi, abari omu ntaro hamwe n’abasiisi.

Mwana wangye, oshemereire kuba oine embabazi kandi hamwe n’okusaasira
abasiisi kandi noija kureetaho obusingye obutahwaho.

Omu bwire bw’enjara abantu nibayamba abo abu bari kukunda kandi babaheereza
ebyokurya kwenda kurinda amagara gaabo. Omu myanya ei abantu bataine
ebyokurya. Waashanga buri muntu naabaasa kutunga ekyokurya omu bwire
nk’obwo. Ebitongore ebi kuheereza obuyambi nibyoreka okufayo kuhango omu
kuyamba amafuuzi, efaakazi, abooro, hamwe n’abo abaine ebizibu
ahabw’empinduka y’obwire. Eki kiine rukundo mpango. Waayamba omuntu ori
kwetenga obuyambi noobaasa kurwanisa ebizibu by’ensi kandi oreeteho
okutunguuka omu bantu.

Waaba oine omuntu weena ou ori kukunda gyezaho kumworeka ngu omwiniire
rukundo ey’aha mutima. Rukundo egi neeba erimu omutima gw’okuheereza,
okuyamba, okurwana eihari, obutayomba n’obu haakugira ekya kuteganisa.
Emicwe nigwo muhanda gw’okurinda rukundo yaanyu ahabw’okuba ku ori
kumworeka ngu omwiniire emicwe mirungi naayeyongyera kukukunda.

Ekitongore ekya World Vision ekiri kutwara obujunaanizibwa n’enshonga
z’abaana omu nsi yoona kiine omurimo muhango ogu kikozire omu kurwanisa
ebyo ebiri kunyangaraza abaana omu Uganda kandi ebintu ebi harimu okushoma,
hamwe n’okubahisyaho obuheereza burungi omu by’amagara. Ebitongore nk’ebi
hamwe n’ebyo ebiri kurinda obusingye nibiba nibyoreka obujunaanizibwa bwa
Gavumenti aha bantu baayo haaza egi niyo rukundo.

Omuzaire weena ari kutwara omwana we ah’eishomero, hamwe n’okumuhisyaho
obuheereza obundi nk’okumutwara omu irwariro omwana yaaheza kukwatwa
endwara, ebyo byona ebi omuzaire akorera omwana we nibyoreka rukundo ei
amwineire nk’omwana we.

Omuntu weena aine eitima naaba ari omwinazi; atari kwendeza mutaahi we
akantu koona, okutunguuka, okugira amagara marungi. Omweshongozi Joseph
Mayanja ou abaingi bari kumanya nka Chameleone akeeshongora ekyeshongoro
eki yaabaire naagambira abantu ngu baine eitima rya busha. Toshemereire
kugirira mutaahi waawe eitima kureka mworeke rukundo yonka ahabw’okuba omu
nsi omu turi abagyengi. Ebyo eby’okwanga mugyenzi waawe nooba noshiisha
obwire. Omuntu ku yaakuzaara omwana mwakiire nk’omuntu w’omutaano omu nsi
omu kandi eitima ryo n’erya busha. Reeba omunyabuzaare nk’ekintu kikuru omu
nsi omu.

Obumwe ou waabaire noomanya ngu niwe waawe nooza kushanga oshanga atakiri
waawe. Ou waabaire nooyanga, ori kumanya ngu n’omuzigu waawe oshanga kandi
niwe waawe aha shaaha y’aha muheru; mbwenu murekye tukundane bantumwe.

Omu by’obutegyeki namwo harimu rukundo ahabw’okuba buri omwe naaba aine ou
ari kwenda ngu abe omwebembezi we. Ekyokureeberaho, omu hururu y’okuronda
akaruuru k’obwa purezidenti omu nkumi ibiri ikumi na mukaaga, Dr. Kiiza
Besigye aine abahagizi be kandi na Museveni aine abantu abari kumukundira
kimwe. Haza waaba oine rukundo aha muntu nikyenda ogimworeke nk’oku abantu
abari kuhagira abantu baabo.

Obutabanguko omu bantu buriyo nibweyongyera. Ekiri kureeta eki n’entaro ezi
abantu abari omu butegyeki bari kureetaho. Abantu aba tibaine rukundo aha
bantu baabo abu bari kujwekyera omu ishengore ry’eihanga. Amaziima gari ngu
omu Uganda abantu bataaha omu ntaro aha bw’obutegyeki bubi. Omwana weena
aine ekiteekyerezo ky’okushoma eby’obutegyeki nawe naatwara akaze kabi
ak’abo abatwire omu butegyeki kumara emyaka miraingwa. Ahabw’okuba
nibagyendera ahari ebyo ebi bari kureeba bakuru baabo nibakora: Abanyakore
nibagira ngu “Aha mbuzi mbi tosibikaho yaawe.” Amazima nigagira ngu
ahabw’okubura rukundo, omuntu naahendera aine emicwe n’emize mibi.

Oine kwesiimiriza omuntu ogwo ou Ruhanga yaakuhaire. Waaba ori omwana
w’omwojo nooronda omukundwa ku waakumubona gyezaho kureebeka ngu oine eki
ori kumukorera kwenda kumworeka ngu oine rukundo ahari we. Gyezaho
kumusindikira obweshongoro bwa rukundo, hamwe n’obutumwa bwa rukundo. Eki
nikiza kwongyera amaani omu rukundo yaanyu.

Omukazi gyezaho kworeka ogwo mushaija owaakusigireho ngu nookimwijuka,
mwebaze ahabw’ebyo ebi yaakukoreire. N’obu waakuba waboine yo ondiijo,
mugambire amazima ngu mukaba mwine omukago gw’amaani. Kimworeke ngu niwe
yaabaire ashemereire kuba omukundwa waawe kwonka ahabwa rukundo ei
waabwoine omu mushaija ogwo ou Ruhanga yaakuhaire kuba owaawe. Mworeke ku
oine omushaija ondiijo.

Reka abantu bagambe ebi baragambe aha mukago gwanyu ahabw’okuba n’iwe ori
kumanya ebirungi ebiri omu muntu ogwo. Noobaasa kushanga ogwo niwe arimu
ebyawe byona. Nooza kutandika kuza oku n’oku ohenderere omu bizibu. Ogwo
niwe ou Ruhanga akutooranaire. Muheereza ebiri kumushemeza kandi hamwe
n’obwire. Omukago gutarimu bwire bwona ogwo tiguri mukago. Gyezaho kugira
akaire kuwaaheereza munywani waawe.

Okureebeerera omuntu ogwo ou oine omu mukago kandi okamuhurikiiriza nikiza
kubeebembera omu magara gaanyu; eki niki bayamba mwembi, muheereze omugisha
omu rukundo yaenyu aha niho raavu eraaboneerere. Okwesiimisa, okukwatanisa,
okushemererwa, omugisha, okukorera hamwe n’okwerinda obushomankuzi nikiiza
kubayamba kandi ekyo nikyo ari kwenda ahabw’okuba nimuba mwagira
oburingaaniza. Ekyo nikyo ari kwenda.

Ekiri kugaita abantu ni rukundo; rukundo egi toshemereire kugizinisa,
gikwate mpora, tikuri kuyomba. Gyezaho kuguma noomutaayaayira. Reka
kumworeka ngu nooyenda afe, gyezaho omuteerere akasimu. Omuntu ku ari kuba
naakukunda, rukundo neeba neemurya. Waaba otwire otari kwija omuka egyo
gyezaho kumuheereza akaire. Mugurire omwenda, naingashi ekirabo. Kandi
gyenda omu maisho n’okukora kwenda kuhikiiriza ebyetengo byanyu. Reka
kuguma noojabura ahabw’okuba omururu ni mubi. Ahu ori kuba otari naaba ari
nk’omurwaire. Ku ari kuba akwine naaba aine obwesigye kandi naaba naamanya
ngu obu yaakubona yaaheza. Reka kureeba okukora kukira rukundo omu magara
g’ensi egi. Eki kubagaita omu nsi omu ni rukundo, tikuri kuyomba, waaba
nookireeba. Omuntu ari kukukunda naaba naakuteerera aka simu. Muheereze
obwire buri kumara yaaba amazire obwire bwingi akurinzire. Nikinyiizya
waareeba omuntu ari kukukunda yaakureebaho akaire kakye. Itwe tukiri bato
tukaba tutaayaayira banywani baitu, ohika n’aha kumuraarira. Mwereke
rukundo eijwire obusingye n’embabazi.

Omu murembe ogwa doti-koomu abakyara bo hati buri kaire buri kimwe
nibakireebera omu sente. Ekindi kumanyisa abaingi nibenda abaine sente.
Nibagira ngu ebya busha na Mulago bikahwayo. Nibagira ngu nibenda abashaija
abaine ebintu. Haza eki kiriyo nikihenda abantu baingi omu rukundo kandi
omukago nk’ogu nigumara obwire bukye munonga. Waaza omu baara, abakazi
baine ebizibu baingi ebiri kubareetera ebizibu omu raavu. Haza sente zo
ziriyo nizongyera obuzibu bwingi omu raavu.

Omu rukundo harimu abantu abaine emigisha, haaza emigisha egi neereetaho
entunguuka omu mukago gwanyu ahabw’okuba raavu neeba neegyenda kurungi omu
maisho yaaba eine emigisha. Abo abaine ekisiraani omu raavu nibaba baine
enshonga nyingi eziri kubaasa kureeta raavu yaabura omu mukago gwanyu.
Ahabw’okuba omunywani aine emigisha naareetaho entunguuka omu maka gaanyu
kandi buri kimwe nikiba nikigyenda kurungi omu maisho.

Mureebe kandi omwetegyereze; ogwo mutima gwe ogwakukunzire gwongyere
amaani. Reeba oku oshemereire kugushemeza nawe agyende omu maisho n’oku
kushemeza aha mutima ahabw’okuba omuntu ogwo naaba ari ow’omuhendo omu
magara gaawe. Mugire ngu niwe manzi yaawe ahabw’okuba niwe ariho, ari
kukureebeerera, kandi niwe akuri omu bigyere. Taine kuba naayehuurira
nainga ari kwepanka.

Eki nikyoreka ngu kitwire obwire buraingwa. Naagira ngu oine kuba
n’omwehuuriza, mugambire obugambo burungi oburaamureetere akamwenyo aha
matama. Ahabw’okuba raavu n’omukago gwanyu gushemereire kuba guri ogw’ebiro
n’ebiro byona omu magara gaanyu: ekishemeire kubataanuura ni rufu yonka.

Gyezaho kukora obuntuntu obura mworeke ngu buzima kwo omwiniire rukundo.
Emitego egyo nijae kumuyamba omu rukundo yaanyu eshemereire kuba
neeyenyongyera kandi akantu nk’aka nikongyera rukundo. Ahabw’okuba omuntu
naaba naayenda omworeke ngu buzima kwe noomukunda.

Omuntu naasharamu akunda iwe nk’oku ori ahabw’okuba n’iwe ari kuhuurira
naakunda. Haza abantu baingi nibakira kwebuuza ogu akakukundaho ki? Reka
abantu bagambe, n’iwe ori kumanya eki ori kwenda. N’obu abantu baakukwanga
boona, iwe muremereho ahabw’okuba n’iwe oshemereire kuba noomanya eki ori
kwenda. Yoreka muranga ngu buzima kwo ni munywani waawe. Ijuka ngu hariho
abo ob’omunwa muraingwa (orugambo) abari kugyenda nibagamba bingi. Booreke
ngu buzima kwo oine omuntu narishi abantu abu ori kukunda.

Ba murungi ahansi y’ogwo ou ori kukunda. Omu mazima geenyine gyezaho kuba
murungi ahari ogwo ou ori kukunda. Ijuka obwire obu omazire ori kuronda
omuntu murungi nk’ogwo. Amazima gari ngu ba murungi ahari ogwo ou oboine
ahabw’okuba rukundo neereebekyera omu kuba murungi ahari ogwo. Noobaasa
kuba murungi omu bintu bingi nk’okumworeka amazima, okamugambira ngu buzima
kwo oine ekiconco omuri we. Ahabw’okuba naaba ari eky’obuhangwa ahari iwe.

Eriizooba, otaine mwana aheeke eibaare, ou obaire nooyeta omuzigu waawe,
hati niwe waawe. Kandi ku kyakuheza kubaho shaba okusaasirwa aha bw’ebi
mwarabiremu kandi n’ebi mwashobezeine. Rekyeraho orugambo. B’omukazi
w’obujunaanizibwa, rekyeraho kumweraarikirira. Orugambo orwabaireho mureke
kugaruka kurugambaho ahabw’okuba ebi nibigarura ekiniga.

Mworeku ngu tori kugaba ebi oine kandi ngu niwe kimuri kyawe. Manyisa
abantu boona ebirungi ebyo ebi muri kureeba omu mukago gwanyu kwenda ngu
mwegyese abandi nabo babaase kuba nk’imwe obwo bari kukuratira emitwarize
yaanyu.

Noobaasa kumukorera kyona eki ari kwenda nawe akukorere kyona eki ori
kwenda. Kwonka ekiri kukira n’okushanga mwine amashemererwa omu bimuri
kukora ahabw’okuba amashererwa nigebembera byona omu nsi omu. Eki nikyo
owaawe ari kwenda ahabw’okuba rukundo neebonera mwaba nimumanya eki
mushemereire kukora kandi ku yaakushemererwa n’iwe nooba nooshemererwa.
Ekyo nikyo kiri kwetengwa omu rukundo kwonka ahaiguru y’ebyo
n’oburingaaniza.

Nooshanga mutwire obwire buraingwa mutari kureebana haza obwire ku buri
kuhika waaba waamureebire gyezaho kumworeka ngu niwe ariho.

Twine abantu abari kutukunda baingi kwonka tikugira ngu boona bari n’iwe.
Omuntu ogwo ori n’iwe omu bwire obu niwe munywani waawe ahabw’okuba omukago
gwa hare gugumire. Abantu boona n’obu bakugyenda, remera ahari ogwo. Kite
omu buhandiikye omworeke ngu omu mazima n’obu yaakuba ari eseeri y’amayanja
mworeke ngu aine ori kumukunda.

Omu biro bikuru biijwire okushemererwa, rukundo, n’okweshemeza. Kandi aha
maka n’abantu abari kukundana. Mwine kukora ekiri kubaasika n’okureeba ngu
mwashemererwa mwagaruza rukundo yaanyu. Mbwenu iwe eka yaawe n’omukyara
waawe eki otakabakoreraga ni ki? Nyabura we kibakorere babaase kusiima
bakukundire kimwe reero mugume mushemereirwe na rukundo yaanyu egyende omu
maisho.

Yoreka omuntu ou ori kukunda weena raavu aha shaaha yoona, ahabw’okuba
raavu nainga shi rukundo yo eshemereire kuba eri mpango eshaaha yoona.
Raavu ku eri kuba eriho, obushuma, obushomankuzi, rwango n’obwitane
ebikizireyo kureeta obworo nibikyendeera. Buri muntu aine ekintu
ky’omutaano eki yaakubaire naayenda ngu omuntu ou ari kukunda amukorere.
Hariho ebintu ebi waakubaasa omu bwire bwona; yoreka omunyabuzaare ogwo ngu
noomufeeraho kandi nawe akimanye ngu buzima noomukunda. Musiimire ebi
yaakukorera kandi ebi birimu ebi: akasente kaaba kariho bagurire ebirabo
hamwe n’oku bakorera embaga, haza mukamarayo akaire; eki nikyongyera
kubooreka ngu noofayo. Okwo nikwo oku rukundo eba kandi n’ebizibu ebi eine. </archive_file>
<archive_file filename="ESSAYS2 MODIFIED2/THE ROLE OF EDUCATION TOWARDS ECONOMICAL DEVELOPMENT 2.doc"> Seen/SK

 OBWEGYESE N’ENTUNGUUKA

Owaatwaza amaani ekintu naakijakura omu mikono y’abaingi, abaasa kucwa ebi
mukomire kandi atunga eki ari kwenda. Uganda eine ebintu ebi twaza
kubambaho ahaifo omu bwegyese bwayo, obugyendereire kubangira entunguuka:

Omu mwaka ogu tuteire amabega, eby’obwegyese omu Uganda bireesireho
entunguuka hamwe n’okweyongyera kw’abeegi abari kutandika hamwe naabo abari
kuhendera emishomo aha rurengo orwa purayimare, sekendure hamwe
n’ag’eby’emikono.

 Okweyongyera kw’omubaro gw’abaana abari kutandika emishomo hamwe naabo
abari kuhendera emishomo yaabo ni kimwe aha kucondooza okwakozirwe
minisiture y’obwegyese. Ripoota egi ekatongozibwa omu mwaka ogwa 2015 aha
Hotel eya Golf Course omu rurembo Kampala.

Abeegi abasya abari kuza omu mashomero aga purayimare gukeeyongyera
n’obucweka 0.7% (ziro katoonyezo mushanju ahari igana), kuruga 430,425
kuhika aha 433,258 (emitwaro ana n’eshatu bina abiri n’eitaano kuhika aha
mitwaro ana n’eshatu enkumi ishatu na bibiri ataano na munaana). Omuhendo
gw’abeegi abeeyongyeire omu mashomero aga sekendure n’obucweka bubiri
n’akatoonyezo kamwe ahari igana (2.1%) kuruga aha miriyooni emwe n’emitwaro
ashatu na mukaaga enkumi ibiri na rushanju ashatu na mwenda kuhika aha
miriyooni emwe n’emitwaro ashatu na mwenda rukumi na bibiri n’ataano
(1,362,425 – 1,391,250).

Enyimaho okweyongyera kw’abeegi omu matendekyero ag’ahansi kukeeyongyera
n’obucweka abiri na buna ahari igana (24%) kuruga omu mitwaro abiri na
rukumi bishatu nshanju na mukaaga (201,376) kuhika aha mitwaro abiri n’ena
kenda na bina (249,049), obwe enamba y’amatendekyero agari aha rurengo rwa
yunivasite ekeeyongyera kuruga ahari ataano kuhika ahari mukaaga omu
disiturikiti ya Arua.

Minisita w’eby’obwegyese, Jessica Alupo, naagira ngu okweyongyera
kw’omuhendo gw’abeegi kireesireho okweyongyera kwa sente omu mbariirira
y’eihanga obweo eby’obwegyese biri kutwara ekicweka kya kabiri omu
mbariirira y’eihanga.

“Omu myaka mikye ehingwire, twombekire amashomero nyamwingi kandi
twayongyeraho n’emigisha y’okutunga obuyambi kuruga aheeru. Kandi
twongyeire twatongozaho ehururu y’okureetera abazaire bareeka abaana baabo
omu ishomero. Kandi nitwongyera omuhimbo omu mashomero omu kuronda emiringo
misya nk’omuringo gw’okuriisa abaana kandi tukaha obuyambi omwana
w’omwishiki.” Ebi bigambirwe mukuru w’eby’obwegyese omu ishengyero
ry’eihanga.

Ripoota egi neeyoreka ngu abashomesa bari kwingana kanaana nibo batari
kushashurwa mushaara gwa Gavumenti, gwete peeyi rooru. Omwaka ogwahwaire,
omuhendo gw’abashomesa ba purayimare abari aha peeyi rooru gukyendeire
n’obucweka mukaaga ahari igana (6%), (132,656-131,840).

Geoffery Dhatemwa, mukuru w’okutebeekanisiza omu by’okucondooza omu
minisiture y’eby’obwegyese, agizire ngu okukyendeera kw’abashomesa abari
kushashurwa Gavumenti nikureetwa okushiisha obwire hamwe n’okufa
kw’abashomesa.

Ripoota egi omu by’obwegyese neeyoreka ku okuremwa kwa Gavumenti kwiha
abashomesa abakuzire aha peeyi rooru bakateekaho abasya na munonga
abashomesa b’ebya sayansi hamwe n’okubara ahabw’okuba abashomesa aba
nibetengwa munonga.

Mbwenu ekyo kiine omuhendo gw’abashomesa aba purayimare oteireho abo
abatari aha peeyi rooru beeyongyeire n’obucweka bushatu n’akatoonyezo kamwe
ahari igana (3.1%).

Baagamba ngu okweyongyera kw’abashomesa ba purayimare tikureesire
mpindikuka yoona omu muhendo gw’abashomesa aha baana gwaguma guri gumwe aha
46:1, nk’oku kibaire kiri omu mwaka oguhwairwe. Omuringo nigwo gumwe,
enamba y’abashomesa aha rurengo rwa sekendure nagwo gweyongyeire
n’obucweka buna n’akatoonyezo kamwe ahari igana (4.7%) kuruga omu
bashomesa bari kwingana emitwaro mukaaga rukumi n’igaana.

Ariho hati ari kukora nka mukuru w’ekitongore ekigaba obuhwezi ekya USAID,
Mark Meassick, akahandiika naagira ngu Uganda ekiine eby’obwegyese
by’ahansi omu rurengo rwa purayimare. Eki nikyorekwa okushoma kubi,
obutamanya, okucondooza kukye munonga hamwe n’empindahinduka nkye
ezireesirwe obutafayo omu minisiture y’obwegyese.

N’ahabw’ekyo omu Uganda twine ekyetengo kihango munonga omu kutunguura
eby’obwegyese kurabira omu kutangaaza eby’obwegyese obw’abakuru omu
by’obwegyese bari kurabira omu kurambura amashomero.

Nitwetenga kugamba kandi tukacondooza emiringo mingi y’okushwijuma,
kurambura kandi tukareebeerera obuhwezi obugyendereire kutunguura emiringo
ei amashomero gashemereire kuba nigatwarizibwamu.

Uganda eine amashomero maingi ga purayimare, ag’aboojo n’abaishiki. Eihanga
ku ryatandikireho boona-bashome eya purayimare, enamba y’abaana
abaatandikire kuza omu mashomero gukatandika kweyongyera kuhisya obu boona-
bashome eya sekendure nayo yaatongoziibwe.

 Obwire obu hariho entunguuka omu by’okushomesa abaana. Amashomero aga
bantu-buntu nago gariyo nigongyera kihango omu kutunguura eby’obwegyesye.

Enamba y’abeegi aba sekendure abariyo nibeeyongyera kwonka hariho ekizibu
ky’okubura oburingaaniza omu baana ab’abaishiki hamwe n’ab’aboojo abari
kuza omu mashomero aha ndengo zoona. Abaana b’aboojo ni baingi munonga
kukira abaishiki.

Sente za Shiringi ziri kwingaana miriyooni bishatu nizo ziri kuteekwa omu
by’obwegyese buri mukwa ogw’ebya sente kandi obucweka 70% nibwo bari kuruga
omu mashomero kandi obwo aba ni baba bari abaana ababooro.

Abeegi omu bwire bwabo oburi kubanza aha mashomero na munonga aga
purayimare nibabugana ebizibu nyamwingi nk’abantu basya, endimi nsya
nk’Orujungu, Orushwahiri hamwe n’omwanya musya. Ebi byona nibireetera
omwana yaagiramu okutiina omu kubaho gye kwe.

Kurugiirira aha kucondooza okwakoreirwe omu ishomero erya Katwe Purayimare
School kimwe aha byaro omu rurembo Kampala, ekibiina kimwe kikashangwa
kiine amabaate agari kutura n’obu hakugwa orutoonyeerera.

Bukaba buri omu kasheeshe munonga, obwo abeegi bari kushoma engambisa ‘a e
i o u’ kwonka obwo abaana bari kukagarukamu omushomesa. Eky’obusaasi
abaaana aba bakaba batakaabaasa kuhika aha muheru gw’eishomo ahabw’enshonga
y’orutoonyeerera.

Waaba nooshwijuma entebeekanisa ya Gavumenti omu kutunguura eby’obwegyese,
entebeekanisa ezi zikateebwaho kwenda kuhikiiriza ku omwana w’omwishiki omu
nsi yoona ku atunga obwegyese obwa purayimare.

Ijuka ngu abaana aba obumwe nibareebeererwa ebitongore by’abantu-buntu nari
ebitari bya Gavumenti. Omu by’obwegyese, ekigyendererwa kya kabiri omu
kutunguura hamwe n’okutongoza ehururu ya buri mwana kuza omu ishomero omu
nsi yoona obwo turi kwigiirira omwaka gwa 2015. Entunguuka nkye hati omu
kuheereza sente za rooni neerugiirira aha muhendo gw’abaana abari kuza omu
ishomero, ni bangahi ababaasiize kumariiriza emishomo yaabo? Abo abari aha
gati y’emyaka ikumi n’ena kuhika ahari abiri abakubasa kushoma kandi
bakahandiika?

Ku twagambireho na Namusuumba Guloba, mukuru w’abashomesa, yaayoreka ngu
abaana bari kwingana 250 tibari kugaruka mu ishomero buri mwaka. Tibari
kumanya enshonga zeenyine eziri kuremesa abaana abo kugaruka omu ishomero.
N’obu abamwe baraabe nibaza omu mashomero agandi, kwonka abandi
nibabirekyera kimwe.

Eishomero rya Katwe Purayimare ni rimwe aha mashomero agari ahansi ya
Gavumenti kandi riine boona-bashome.

Bimwe aha bigyendererwaho by’eihanga eri n’okuhisya obwegyese aha baana
abatari kwebaasa. Ekirooto eki kiizire niki hikiirira aha bazaire abataine
sente omu Uganda ahabwa boona-bashome.

Obutoosha mwijukye ngu kuruga omu mwaka ogwa 1996 kuhika 2013, abaana
abaabaire nibaruga omu mashomero bakeeyongyera kuruga aha miriyooni 3.1
kuhika aha miriyooni 8.4. kwonka omubaro gw’abaana b’aboojo n’abaishiki
gukaba nigwingana.

Ekizibu kikiri kimwe: abaana b’abaishiki nibakiruga munonga omu ishomero
kandi abo ababaasize kuhika omu matendekyero ag’ahaiguru eby’obwegyese
byabo tibiri birungi; abaana aba nibakora kubi omu kibiina waaba
noogyeragyeranisa n’aboojo.

N’obu Uganda ekiine abaana abari kuruga omu mashomero bakiri bato, eihanga
erya Chad niryo eri kukizayo abaana abari kuruga omu mashomero bakiri bato
n’obucweka nshanju na bubiri ahari igaana.

Kuruga omu ishengyero ry’eihanga, purezidenti wa Uganda Yoweri Kaguta
Museveni naayoreka obusaasi aha baana abo abari kuruga omu ishomero bakiri
bato. Purezidenti naagira ngu “tushemereire kutunga eky’okugarukamu, kandi
ku muraabe ni muteekateeka ngu boona-bashome n’ey’okuboneza, ekyo
tukikoreho.”

Boona-bashome ebugaine ebizibu nyamwingi ebirimu, okukozesa abaana emirimo
y’aha ka, kushwerwa bakiri bato, abashomesa bataine muhimbo, n’obutamanya
kuruga omu bazaire. Oihireho ebyo byona, ekizibu ekihango n’obworo omu
bantu boona.

Omushomi omukugu Dokita Nicholas Ntaaga kuruga aha itendekyero erikuru erya
Makerere Yunivasite, ah’eishomero eri kutendeka abushomesa, naagira ngu
abazaire abooro nibakibonaabona obwo bari kuronda empiiha z’okushashura
ebishare by’eishomero hamwe n’ebindi byetengo. Naayongyera agira ngu boona-
bashome n’omwoga murungi omu kutunguura eihanga eri kwonka ekizibu ekiri
omu ihanga eri n’embariirira mbi.

Ahabwa abazaire abooro nooshanga batari kubaasa kugura ebitabo n’ekaraamu
by’abaana kuza omu mashomero. Ebyetengo ebi birimu akacumu, ebitabo hamwe
n’ekaraamu kandi omu buryo obuhikire bashemereire kuba nibagura ebyetengo
ebi kwenda kuhisya obwegyese aha baana baabo. Enshonga zo ni nyingi munonga
eziriyo nizireetera abaana bamwe baremwa kuza omu mashomero, kandi abandi
baayongyera kuza omu mashomero n’omujinya.

Waarabaire ori aho okeebuuza enshonga ahabw’enki abazaire bashemereire
kuguurira abaana baabo ebikozesibwa aha mashomero kwenda kwongyera amaani
omu muhendo gw’abaana abashemereire kuba nibaza omu mashomero?

N’obu boona-bashome eriyo neebugaana ebizibu nyamwingi yo yonka ekomirwe
aha muguha, oihireho ekyo ekitwire nikigambwa ngu abazaire nibo bariyo
nibagireetera okugwa. Omu boona-bashome, omuzaire tashemereire kuba
naashashura akantu koona. Kwonka nooshanga omuzaire naashashura sente
nyingi. Omu mashomero gatari gamwe na gamwe abazaire nibashashura ebishare
by’eishomero.

Ku twagambireho n’omuzaire ori kumanywa nka Charles Mugerwa ow’abaana ikumi
n’omwe kuruga omu kyaro kya Kasenyi omu disiturikiti ya Kalangala yaagira
ngu omwana we ashemereire kushoma ari kwoshesamu. Eizooba erimwe
ashemereire kuba naaza ah’eishomero erindi akaza kujuba ebyenyanja. Obumwe
omwana we naaguma om uka abw’okubura yuunifoomu.

Waaba noogyeragyeranisa n’ebyanga eby’abooro n’eby’abagaiga kuruga omu
matemba n’amashuuma ga Uganda, enamba y’abaana abari kuza omu mashomero
gaine entaaniso mpango. Omu matemba ga Uganda, amashomero gaine abaana
bakye abari kwakirwa buri mwaka waaba noogyeragyeranisa n’ago aga Kampala
na bugwa-izooba.

Amashomero gatari gamwe na gamwe obwa hati nigashaba abazaire kutamu amaani
hamwe n’omuhimbo kwenda kutunguura eby’obwegyese omu Uganda kurabira omu
kwongyera enamba y’abaana abari kuza omu mashomero.

Katureebe oku omukago guri kubaasa kureeta entunguuka omu by’obwegyese.
Omukago ogw’ahagati y’orupapura rw’amakuru orwa Monitor hamwe n’ekitongore
empa-buhwezi ekya Inter-Aid Uganda gubaasize kuyamba amashomero agari omuri
Kampala kweyongyera aha bukugu n’obukoryo bw’okuhika ebigyezo.

Omwana weena ku ari kuba yaahikire ah’eishomero omuri Kampala atunga
obuyambi butari bumwe na bumwe. Eki kibaasize kwongyera omubaro gw’abaana
abariyo nibaza omu mashomero aha rurengo orwa purayimare. Eki
nikibareeteera amaani omu kushomesa ekigyendereire kutunguura obwegyese.

Amashomero gari kwingana 192 aga bantu boona, geete aga Gavumenti, nigo
garonzirwe kuba gaine orurengo oruri kushomesa abaana abari ahansi y’emyaka
eshatu. Eki kigyendereire kutunguura hamwe n’okuhaana amagyezi agari kumara
ahari abo abariyo nibeejumbira omu kuza omu ishomero. Abaana aba nibaza
kuba nibashoma bari kutaaha.

Mr. George Mukose, mukuru w’eby’obwegyese omu minisiture y’eby’obwegyese
kwonka naaagira ngu Gavumenti neeza kubombekyera ebyombeko byonka kutari
kubaheereza obuyambi bwa sente zoona.

Amashomero ahu bari kuza kwombeka ebyombeko by’abaana aba gakatooranwa
ekitongore ekikuru eky’ebya sente eky’ensi yoona ekya World Bank. Eki
nikyoreka ku okweyongyera kw’abeegi abasya abari kuza omu ishomero kuriyo
nikuhagirwa n’ebitongore ebindi ebigaba-buhwezi aha rurengo rw’ensi yoona
kwenda kukyendeeza obutamanya kurabira omu kushomesa.

Abaana nibaza kutandikiraho kushomera omu byombeko ebiriho kwenda
kugyendera aha mutindo.

Okushomesa abaana abari ahansi y’emwaka eshatu kiine amakuru maingi,
kurugiirira aha kitongore kya Banka y’ensi yoona ekya World Bank, omwana
ari kutunga obwegyese obwa nasare aine emigisha mingi kumara okushoma kwe.

Nk’oku ebigyendererwaho bigyendereire kuhisya obwegyese omu bantu boona omu
mashomero aga purayimare, Gavumenti y’eihanga rya Uganda omu mwaka ogwa
1997 ekaihaho ebishare aha beegi ba purayimare. Ebishare ebi bikaba biri
bingi munonga kandi abazaire bakaba batabaasa kubishashuurira omu bwire.

Ebirugire omu kukwatanisiza hamwe aha gati y’orupapura rw’amakuru orwa
Daily Monitor n’ekitongore ekiheerereza obuhwezi ekya Inter-Aid Uganda
nibyoreka ngu ku amashomero nyamwingi agari ahansi ya Gavumenti omuri
Kampala obwa hati nigakozesa empapura z’amakuru kushomesa abaana.

Omu mwaka ogu, abeegi bari kuhika ikumi (10) bakateebwa enyima
y’emiteehimbwa ahabw’okukwatwa nibakopa ebigyezo bya siniya ya kana ebya
UNEB. Omuri aba hakaba harimu omwe aha bashomesa, hamwe n’owaabaire naakuma
ebigyezo. Ebi bikabaho ah’eishomero erya Boston omu disiturikiti eya
Wakiso. Eki nikimanyisa ngu omuhendo gw’abaana ku guri kweyongyera omu
mashomero buri mwaka, eishomero rishemereire kuba niryongyera aha byombeko.

Omu mwaka gwa 2014, ekitongore ekiri kukurira ebigyezo omu Uganda
kikashazamu ebigyezo by’abaana ba siniya ya kaana bari kwingana 173,
ahabw’okuteekateekwaho kuba baibire ebigyezo. We omuhandiiki mukuru
w’ekitebe eki, Mathew Bukenya, naagira ngu okwiba ebigyezo nihaba harimu
okuyambwa kuruga aheeru.

Omu disiturikiti ya Sironko, mukuru w’abashomesa aba Sironko Sekendure
akateekwa enyima y’emiteehimbwa ahabw’okushangwa naagyezaho kuremesa omwana
w’omwishiki w’emyaka 17 y’obukuru ahabw’okushanga akurize eishokye.

Obumwe abaana nibafa: Omu disiturikiti eya Kibuku, abantu bana bakateebwa
omu kihome ahabw’okugambwa ngu eishomero erya Kings Kid rikabateekaho
omushango ahabw’okufa kw’abaana baabo bashatu.

Muteekemu omuhimbo omu baana kushoma ebitabo ahabw’okuba enamba eriyo
neeyeyongyera. Omutindo gw’orurimi Orungyereza gubaire gwakyendeera; n’ekya
buriijo kushanga abaana nibakora enshobi omu ndimi nk’ezi, n’ahabw’ekyo
omwana wa Uganda ashemereire kuba naahaburwa omu kushoma ebitabo
ahabw’okuba nibatungiramu amagyezi. Amaduuka g’ebitabo, na zaarayiburare
nari amabiikiro g’ebitabo ag’abantu boona gashemereire kutandikwaho.
Kurabira omu miringo nk’egi, omutindo gw’omwana waawe niguza kweyongyera.

Abaana kubari kuza kushutamira ebibuuzo byabo bya P7, obumwe beebaza abo
ababaasize kubahweraho omu kushoma ebitabo, ogwo n’omuzaire n’omushomesa,
bashaba Ruhanga kubaha obwengye kuhika ebigyezo byabo.

Abazaire nabo nibacumbagiza obuheereza bwa Gavumenti obwo yaaba neegyezaho
kwongyera enamba y’abaana abari kuza omu ishomero busya. Okutuntuza abaana
omu bazaire kuriyo nikweyongyera kandi eki kiriyo niki cumbagiza
eby’obwegyese omu Uganda.

Abakuru omu by’obwegyese beebembeirwe Omukuru Yusufu Nsubuga, nibayamba
abaana omu kurwanisa obunafu, n’obugara omu baana bato ku bari kuhika
ah’eishomero kandi obwo ari kubeeshengyereza kugyenda omu maisho n’okushoma
ebitabo.

Mukuru w’eihanga Yoweri Kaguta Museveni, naagira ngu Gavumenti
eyetebeekaniise kuheereza abeegi ebitabo, obucumu, hamwe na zaapaadizi
abaana b’abaishiki abari kuza omu ishomero.

Kuruga aza omu bwebembezi, ataaha naashaba abazaire ku bagura ebitabo hamwe
n’ebyokurya by’abaana baaba nibaza ah’eishomero.

Bamwe nibenda kutunguura omuringo gw’eby’obwegyese biriyo nibitunguuramu
eihanga eri. Kanso ya disiturikiti ya Ntungamo neeyenda eshutame ereebe ni
nshonga ki eziriyo nizijumikirira eby’obwegyese omu Uganda. Omu ihanga eri,
amashomero aga boona-bashome gariyo nigasigara enyima munonga. Waareeba
omuringo ogu amashomero aga purayiveti gariyo nigatunguukamu, noogira
amaani kandi waareeba embandama eri omu mashomero aga boona-bashome noogira
ekitengo. Omu Uganda, boona-bashome ekateebwaho kuyamba abo abatari
kwebaasa, kwonka eki tikiri kumanyisa obwegyese bubi! Omu Uganda amashomero
aga nigatunga abaana bakye bari kuhikira omu idaara ery’okubanza
n’obubonero kandi baine n’obubonero bubi. Nikihemurana munonga kushanga ngu
abaana abaingi nibahikira omu idaara rya 3 n’okugaruka ahaiguru.

Jessica Alupo, minisita w’eby’obwegyese n’emizaano, naagira ngu obuhame/
bwino obwatungirwe minisiture egi nibworeea ku amashomero nyamwingi
nigashiisha obwire bwingi ahabw’okubu amashomero aga nigatandika taamu
gakyerereirwe kandi gahendera encuro y’okushoma bukiri kare, ekiri
kureetera abeegi obutahendera mashomo gaabo. Ebi nibibandamya entunguuka
omu kushoma kw’abaana n’eihanga ryona.

Okukora idaara ry’okubanza omu mashomero ga boona-bashome nink’ekirooto;
abakugu omu by’obwegyese, abeegi, abazaire boona baine okweraarikiirira
kuhango munongo ahabw’omuringo ogu abeegi bari kukoramu ebigyezo byabo.

Eidaara eri abaana bariyo nibahikiraho niri reetaho ekibuuzo aha mutindo
gw’eby’obwegyese omu ihanga ryona n’eshonga ahabw’enki abaana kuruga omu
mashomero gatari gamwe na gamwe bariyo nibagyenda omu maisho n’okukora
kubi. Enshonga y’okubanza neegira ngu amashomero amarungi agari aga
Gavumenti n’aga bantu-buntu nigakira abaana abahikiire omu idaara
ry’okubanza ryonka. Eki nikireetaho entaaniso mpango munonga omu ntunguura
y’entaasya y’eihanga ahabw’okuba abeegi abari kukora kurungi kandi bari omu
mashomero marungi nibo bonka abari kuza omu matendekyero marungi aga aha
rurengo rwa yunivasite. Omwegi ashomeire omu matendekyero nk’aga aine
omugisha muhango kureetaho empindahinduka omu Uganda. Ekyokureeberaho,
omwegi/ abeegi ba Makerere Yunivasite nibatuma Gavumenti yaahindura omu
mitwarize yaayo.

Eki tikiri kumanyisa ngu abaana abari kutunga amadaara g’okubanzi nibo
bagyezi bonka. Abaana abari kushomera omu mashomero mabi nibashoma kubi
ahabw’okuba obumwe enguuto eziri kuza aha mashomero ago ni mbi munonga,
kandi abandi baana tibaine bitabo. N’ahabw’ekyo okushomera omu miringo mibi
nikicumbagiza eby’obwegyese n’entunguuka.

Abantu abariyo nibamara emishomo yaabo aha zaayunivasite hati bariyo
nibaija omu nsi egumire munonga etari kushushana n’ey’enyimaho. Ebintu ebi
turi kushoma bigumire kandi ensi eriyo neehinduka. Obwa hati ensi eriyo
neeba ekyaro kimwe, empindahinduka eri ahaiguru munonga. Hariho eibura
ry’emirimo, sente hamwe n’obugwagye, empindahinduka y’obwire, okubura
oburingaaniza, okufeerwa ebintu bingi omu bya sayansi hamwe n’okufuruka
kw’abantu.

N’ahabw’ekyo ebizibu by’ensi egi byebembirwe ab’eby’obutegyeki
ahabw’eshonga y’okushanga nibashiisha sente nyamwingi omu buruuru kandi
hari n’obushomankuzi. Tihariho oburingaaniza omu mwaka 2015 ahabw’okuba
emyanya ejuumikirwe obworo niyo mingi, hariho eibura ry’ebyokurya, kandi
eby’okwerinda byemereire kubi.

Manya ebi nibitworeka ahu eihanga ryorekyereire, kandi abantu bariyo
nibeeyongyera omu nsi egi. Eki nikireetaho ebibuuzo bigumire munonga.
Ebizibu ebi bibasasa kurwanisibwa bita kwenda kutunguura eby’obwegyese
ahabw’enshonga y’entaasya y’eihanga?

Omu buryo obuhikire, ab’amateeka bakiine omurimo muhango gw’okukora. Egi
erimu, enshonga, obutumwa hamwe n’obuyambi, okuketa ebya sente, obuyambi
hamwe n’ebiragiro ebiri kuzibira abo abari kunyunyuuta eihanga kwenda
kureetaho obwegyese obuhamire.

Aha rubaju orundi, abahangu n’abakugu bakashaba bari kurabira omu mpapura
ez’okucondooza kwabo okwabaire kubajunaniziibwe ekitongore ekya UNESCO, ngu
abo abaine emikono omu by’obwegyese bashemereire kureebeka ngu eihanga eri
ryatunga oburingaaniza omu bwegyese.

Abanyamakuru omu mpapura, za reediyo, za terevijoni hamwe n’emikutu emisya
nibashabwa ku bakwatanisiza hamwe n’ebitongore nk’eby’abantu-buntu hamwe
n’abantu kwenda kucondooza hamwe n’okwetegyereza emiringo egi ei amashomero
gariyo nigatunguukamu kwenda kutunguura ihanga. Amashomero agari za nasare,
purayimare, sekendure na zaayunivasite ziriyo nizikora bizineesi zaabo
obw’eby’entunguuka babirekire enyima.

Omu myaka ikumi ey’enyima tutwire nitubangirwa amaani g’ensi yoona
beebembirwe ekitongore ekigaba-buhwezi ekya UNESCO kwenda kuhimbuura
eby’obwegyese kwenda kugumizamu n’entunguuka. Eki nikikorwa kurabira omu
kumanya hamwe n’okujumiirira obwegyese, abashomesa, emiringo ei bari
kushomeramu hamwe n’ebikorwa ebiriyo nibigyenda omu maisho kwenda kumanya
okubaho kw’abantu, entaasya yaabo hamwe oku kyorobi kuhinduka omu bwire
bw’omu maisho.

Aha gati y’omwezi gwa mwenda, ekitongore kya UNESCO hamwe na Gavumenti ya
Japan bakashutamisa orukiiko rw’ensi yoona aha bikwatiraine n’eby’obwegyese
ahabw’entunguuka y’obwire buraingwa. Orukiiko oru rukaba omuri Nagoya.
Abantu bari kwingana 1,000 bakarwejumbiramu kandi Gavumenti ziri kwingana
70 zikajwekyera zaahinguza omurimo gw’amaani munonga omu by’obwegyese
kwenda kureetaho obwegyese butari kujegaajega omu maisho g’okurwanisa
ebizibu by’ensya omu mahanga agariyo nigatunguuka oteihiremu Uganda.

Aha rukiiko oru, ekitongore ekya UNESCO kikatongoza ehururu/omuhanda gw’oku
tunguuriramu entebeekanisa na zaapuraani z’ensi yoona kandi zikateebwa omu
nkora ahabw’entunguuka.

Obwa hati ebintu nibishemeza. Ekitongore eky’okukoondooza omu nsi yoona
ekya Internatiomal Alliance of Research Universities(IARU) kiherize
kutongoza engyendererwaho ya zaayunivasite yoona ehwaireyo kurungi, eri
kwijukiriza amaraka ga UNESCO, kandi eri kuteera akashushani n’okuteera
tooki omu nkora ya UNESCO eri kugira ngu, obwegyese oburi kumara obwire
buraingwa buriyo niburuga omu njegyere buri kuza omu mikoni ehikire.

Obwegyese ahabw’entunguuka bugyendereire kutunguura ebyaro kurabira omu
kwombekaho omukago aha gati ya Gavumenti n’abataka ahabw’okuba tukiine
orugyendo ruraingwa.

Oburungi bw’omuntu n’ebiri kumukwataho omu kurwaniirira ebiro by’omu maisho
bye aha biconco hamwe n’okubaasa kwega n’okuhinduka.

Okutunguuka tikuri kutunguuka kwonka; kirimu ebintu bingi ebiine omugasho
aha magara g’abantu. Nikureeba aha nkora ya Gavumenti, eby’ebiragiro,
eby’obushuubuzi hamwe n’abandi nk’abazaire.

Okutunguuka nikubaasa kubaho kurabira omu kuta omu nkora ebabiteeka ebi.

N’ahabw’ekyo, obwegyese nibwo bwakubaasa kureetaho enkora egi kurabira omu
kukorera hamwe n’ebitongore byona. Kwongyera ahari ekyo, obwegyese
nibureetera empinduka yaamara obwire buraingwa; omuri ebyo harimu okwega
okuhamire obwo abeegi bari kwega n’omutima gumwe.

Obwegyese bwine omurimo muhango munonga ahabw’okuba nibureetaho
okuteekateeka aha nshonga z’entunguuka kandi abeegi bashoma bari kumanya
ekireesire embandama hamwe n’ekishemereire kukorwa kwenda kurwanisa
embandama egi.

Oihireho okusingura omu by’obwegyese ahabw’entunguuka, Uganda eri omu
muringo mubi omu kurwanisa abo abariyo nibaremesa entunguuka kurabira omu
bwegyese.

Okuhinduka mpora-mpora omu by’obwegyese nikwetengwa kwenda kuhika aha
ntunguuka ei Abanyayuganda bari kwenda. Ekibuuzo nikigira ngu: ni muringo
ki ogu eby’obwegyese biri kubaasa kurabiramu omu kutunguura eihanga?
Ekibuuzo eki tusiibire nitu kigarukamu, kwonka okwongyera ahari ekyo omuntu
aine kumanya ngu entunguuka yoona omu ihanga ryona neija mpora-mpora.”
Mpora Mpora ekahisya omunyongororwa ah’eiziba.” Entunguuka yoona noobaasa
kugireebera omu bwegyese obwo eihangi riri kutunguuka omu by’entaasya.

Omu matendekyero ag’ahaiguru, omu bwire obu hariho niheeyongyera okwetenga
kw’amaani omu bwegyese eby’obutegyeki kwenda kutunguura eihanga ahabw’okuba
eby’obutegyeki ebihamire byemereire aha musingye gwa dimokurasiya
nibitunguura eihanga.

Obwegyese bwine eshagama n’akazare omu kushembusya eby’entunguuka kandi
tihariho eihanga ryona eribaasize kutunguuka ritateire sente omu bantu
baaryo. Obwegyese nibwongyera aha kwetegyereza kw’abantu omu kutuura kwabo
n’eihanga ryona; nibutunguura entuura n’embaho y’abantu, kandi bureeta
entunguuka omu kyaro. Nikwongyera aha magyezi g’abantu omu kurinda sente
zaabo; abantu baaba bashomire nibeega okuhandiika n’okubara, obwire
bw’okubiika sente omu banka ku buri kuhika baba nibamanya omuhendo gwa
sente ezi baabiika, ezi baine omu banka hamwe n’ezi baasigaza. Kigumire
kushanga omuntu ashomire naaheereza sente ngu ba mubankingire.

Omu mwaka 1990, ebintu bikaaba biri ebindi. Omugasho g’obwegyese gukaba
gutakamanyirwe. Okubiika sente zaawe omu mwana waawe nikireetaho obugaiga
omu biro by’omu maisho omu ihanga. Enshohoza ei abazaire baabaire nibata
omu by’obwegyese bakaba bazireeba nk’ezaafa. Sente ezi ori kuta omu bitabo,
omu kushomesa emerimo bikaba bitwara obucweka nka 2 ahari igana.

Omu makorere amaingi abakozi abashomire nibeetengwa kwenda kwongyera
omutindo omu bintu byabo. Amakorero agarimu ebyoma by’amashanyarazi
nigakozesa ebyoma bya karimagyezi. Minisita w’eby’emirimo n’amakorero,
Kamanda Bataringanya, naagira ngu emyaka y’okuta sente omu bwegyese
nibw’obu ahabw’okuba abantu baingi beehaireyo n’agabo kwongyera obukoryo
omu makorero.

Omu bwire obw’enyimaho habaire hariho okutunguuka omu by’amagara
n’obwegyese. Amahanga maingi gariyo nigongyera enamba y’amashomero aga
sekendure hamwe n’amatendekyero ag’ahaiguru kwenda kutunguura omutindo
gw’eby’obwegyese omu Uganda okuri kwetengwa omu makorero maingi agari omu
ihanga hamwe n’aheeru y’eihanga. Hariho okwetenga kuhango kw’abaana
abashomire kurungi kandi baine obukugu buri kumara.

Okweyongyera kw’enamba y’abaana abari kumara emishomo yaabo omu mashomo agu
bari kwemariramu nikyetenga munonga kwenda kutunguura omutindo
gw’eby’obwegyese ogu ihanga ryona riri kwenda.

Okushomesa omwana w’omwishiki n’eky’omutaano okureetaho entunguuka, yaaba
ari omukazi omwishiki, amakorero maingi nigaheereza abaana aba emirimo, omu
bwire bukye obuhwaire, emirimo omu by’amakuru na munonga aha tiivi eya NTV
ekatandikaho okuheereza emirimo abaishiki barungi nk’omwoga gw’okutunguura
eby’obuguzi byabo.

Ni kirungi munonga kukura omu bwongo ahabw’okuba abaana aba baba nibakorera
omu ihanga ryabo kireetaho okutunguura ihanga, emishoro eri kusharwa aha
mushaara gwabo niguguma omu ihanga eri kandi eyambaho omu kwombeka
amarwariro, amashomero hamwe n’enguuto.

Endiijo miringo ei okushoma kuri kubaasa kutunguuramu eihanga eri
n’okuyamba abantu kuba abatuuragye barungi, omu Uganda kikooroba munonga ku
Gavumenti yaatandiikireho ehururu y’endanga-muntu. Abantu abashomire
nibeetegyereza kurungi munonga embeera y’ensi kandi ku haakuba empinduka
yoona nibaba baagireebire bagirondera omubazi.

Ahu kiri kworobera n’aha abantu abashomire baaba nibaza kutemba enyonyi,
baaba nibaza aheeru y’eihanga. Eki tikiri kumanyisa ngu abatashomire tibari
kuza aheeru y’eihanga, ngaaha, nabo nibazayo kwonka omuntu oshomire naaba
aine emigisha mingi. Aheeru y’eihanga erya Uganda abantu nibakora sente
eziri kubaasa kubatunguura kandi ahabw’okuba omutindo gwa sente z’aheeru ya
Uganda guri ahaiguru munonga.

Enshonga emwe ei abantu bashemereire kumanya ni okumanya ebiri kugyenda omu
maisho. Abaana abashomire nibamanya ebintu bingi ebiri kujumburwa omu
Uganda. Abantu eki batari kumanya ngu kubari kuba batashomire nibaba
bataine kibari kumanya.

Obumwe abantu abashomire nooshanga nibagyezaho kucondooza enshonga eziri
kureetera Gavumenti yaakora kubi. Omu Uganda amatendekyero ag’ahaiguru aha
rurengo rwa yunivasite gaineho amashomo agari kushomesa eby’obutegyeki,
amashomo aga nigayamba abeegi, kumanya amateeka, enshonga eziri kureetera
Gavumenti yaakora kubi nainga kurungi, enshonga ahabw’enki abantu
bashemeire kuza omu ishomero. Kwonka abantu baingi omu byaro nibaguma bari
baabinkwateireki.

Nk’okuturi kwirira obwire bw’akaruuru ka 2016, abantu baingi bariyo
nibeebuuza enshonga nyingi, ezirimu ahabw’enki Mbabazi yaarekireho Museveni
akamwesimbaho? Ahabw’enki Besigye yaahenzire ekiragiro ky’ekibiina kya FDC?
Ahabw’enki Museveni atakaarekura ngoma? Abantu baingi nibeejumbira omu
kuteera akaruuru kwonka akaruuru kaabo nibakaguza. Eki nikyoreka obutamanya
ahabw’enshonga y’obutashoma. Omuntu oine obwengye takaaguza karuru ke.
Omugasho gw’akaruuru kaawe n’okurwanisa obushomakunzi, obutegyeki bubi,
hamwe n’okuronda omuntu ow’amazima kwonka ku ori kuguza akaruuru kaawe oba
waaguza obugaiga bwawe ahakuba ogwo aine kubanza yaayeshashura ezi yaateire
omu karuuru.

Omuntu ku ari kuba ashomire aba aine eki yaakubaasa ku mutungira omurimo
gw’ebishaju. Kigumire kushanga omuntu atashomire naakora omu banka. N’obu
abakozi abamwe nibaheebwa abantu b’owaabo emirimo etabashemerire kwonka eki
tikiri kureebeka munonga. Omuntu ashomire niwe wenka aine obukugu omu
mirimo nk’obushaho, obushomesa, hamwe n’endiijo.

Obwegyese nibuyamba abakazi abataine bashaija kubaho omu maka gaabo,
omukazi ku ari kuzaara ataine ishe w’omwana, nainga shi akatwara egyo nda
kwonka atari kubaasa bujunaanizibwa, nainga shi akafeerwa omushaija
nikimuyambaho omu kworora abo baana kandi bakakura baine amagara marungi.
Omu mahanga agatunguukire, twine abashaija n’abakazi abaine amaka gaabo
gataine mukundwa kwonka amaka nk’aga gabaasize kutunguura eihanga hamwe
n’amagara gaabo. Abakazi aba baine eby’obushuubuzi byabo kandi nabo
nibashashura omushoro.

Twineho ebitongore ebyatandikirwe abakazi nk’ekya Sanyu Babies Home ekiri
kuhwera abaana abaanagirweho, ebitongore ebiri kurwaniirira obugabe
bw’abakazi omu Uganda, oteebirwe abakazi abaine emikono n’emirimo mihango
omu Gavumenti. Ekyokureeberaho, omugambirizi wa Paramenti ya Uganda
n’omukazi ou bari kweta Rebecca Kadaga; omuhandiiki mukuru w’ekigombe
ky’eby’obutegyeki ekya NRM omu Uganda nawe n’omukazi ou bari kweta Kasule
Lumumba. Abakazi nk’aba bakashoma baahika aha madaara agari kubata omu
ntebe ezaakubaire ziri ez’abashaija. Omukazi ogu ou ori kureeba naayamba
omu kukuza abaana kandi bakakura n’emicwe mirungi.

Emishaara y’abashomesa: Abashomesa omu Uganda nibabaasa kushashurwa kurungi
obwo Gavumenti yaaba eyongyeize emishoro yaayo. Waagyeragyeranisa
n’ab’amahe, abashomesa nibashashurwa kubi munonga kandi batunga n’emishaara
y’ahansi munonga. N’obu endiijo mirimo nayo neeshashurwa kubi kwonka
eky’abashomesa kirengire. N’ahabw’ekyo kwenda kutunguura eby’abashomesa,
tushemereire kukora ebintu bishatu.

Ekyokubanza n’oburingaaniza omu kugaba emirimo. Gavumenti neehereza abantu
baayo emirimo etari kushushana; ekya kabiri emirimo eri kushashurwa sente
nungi; ekya kashatu, obwegyese bw’ekika ky’ahaiguru.

Obwegyese bwine omugasho muhango munonga omu kutunguura eihanga! Omugasho
gw’eby’obwegyese nigubaasa kureebwa omu kuheereza abaana bato ebintu bisya
by’okwegaho, hamwe n’abashomesa obukoryo busya omu kushomesa abaana, omu
mikono, omu bwongo, omu mutima, hamwe n’omu magara gaabo ahabw’ensi nungi.

Oijukye ngu twine emiringo ebiri ei twakubaasa kwetegyererezamu omugasho
gw’eby’obwegyese. Emnirino egi neerugiirira aha nkwatagana y’abantu hamwe
sente ezi ori kuta omu bwegyese. Omugasho omukuru omu bwegyese n’okuheera
fiizi, okumanya, amagyezi, hamwe n’obukugu obwakubaasa kuyamba omuntu omu
bwire bwa nyensya.

Obwegyese nibuheereza omugisha muhango munonga aha muntu ogw ori kugyezaho
kuhikaana haihi n’abandi. Omuntu weena eri kwejumbira omu by’okumanya
naarabira omu nkiiko eziriyo nizigyenda omu maisho. Obwesgyese nibureetera
abantu boona baateeba omu gooro emwe, abantu nibahaana ebiteekateeko, kandi
bagaruka baronda emiringo ei baakubaasa kurwanisamu ebizibu ebi baine.

Omu hururu y’okuronda emirimo n’obwegyese bwawe oburi kukuyamba omu kutunga
omurimo ogwo. Obwegyese buriyo nibukuheereza obukugu, obujunaanizibwa hamwe
n’obukoryo obwa kubaasa kukuyamba aha murimo gwawe.

Abaana baaba baine ebiconco byabo nibayambwaho emishomo yaabo kutunguura
entaranta zaabo. Omu kushoma emizaano etari emwe n’emwe neeba eriyo omu
mashomero ago kandi emizaano egi noogiteeka omu nkora kwenda kutunguura
eby’obwegese bwawe.

Ah’eishomero abaana abari kuhika omu mashomo aga sayansi nooshanga nibo
bari kuronda emirimo ey’obwa dokita. Enshonga nk’ezi niziyamba omwana waawe
omu kurwanira eki ari kwenda omu biro bye by’omu maisho.

Obwegyese nibuyamba omu kureebeerera eby’obuhangwa ahabw’okuba amashomo agu
bari kushoma nigabaha obukugu oburi kumara omu kuteekaho enkora, amateeka
omu kurinda eby’obuhangwa. Omuntu kumanya eki ashemereire kukora
n’ekyomugasho munonga omu kurinda eby’obuhangwa. Ekyokureeberaho, omwana
owaashomire eby’obuhingisa tashemereire kuba naayembwa ngu omuntu weena
waatema omuti oshemerire kubyara ogundi.

Omuntu naaba naamanya eki ashemerire kukora, omu bwegyese omuntu weena
naatunga obujunaanizibwa omu murimo ogu ari kushomera, omwana weena atwire
eishomo naaba naamanya enshonga ahabw’enki yaatwire ishomo eri.
Obujunaanizibwa obu naaba yaaburonzire kuruga akiri muto. Kumanya eki
oshemereire kukora n’ekintu kikuru munonga ahabw’okuba noigura amaisho
g’abantu omu kyanga ekyo. Nikireetaho kushanga nookora n’amaani kwenda
kusingura ekyo eki waashomire.

N’amazima abantu abamwe baine emirimo ei batashomiire kwonka ekyo tikiri
kuzibara omuntu kushoma kugira eki yaatunga omu kuba n’abantu.

Obwegyese nibuheereza abeegi obukugu obu bari kweyambisa omu biro by’omu
maisho. Eki nikibaho obwo abantu baaba baine emigisha ahu ori kushanga
buri muntu aine omugisha gw’okuba omusinguzi. Waaba nooreeba amaani agu
Gavumenti eri kuta omu kutunguura eby’obwegyese, emishomo, n’amashomo
amasya gariyo nigateebwaho omu matendekyero amakuru obwo bagyendereire
kwongyera obukugu omu bukoryo obu abaana bashemereire kukozesa baaba bari
aha murimo. Emirimo mingi eriyo neebaho omu muringo ahu ori kushanga omuntu
naasharamu kukora omurimo gumwe omu aine obukugu. N’obu kiraabe nikireetaho
okwataana omu nganda. Ahabw’okuba nooza kushanga Abakaramoja bari aba
pooriisi, Abakiga bari abahingi, Abanyonkore bari abariisa.

Eishomero niri reetaho okukwatanisa aha gati yaabo abari omu ishomero.
Ah’eishomero abaana nibaaba nibashusha ngu bari omu kyaro kimwe, nibakozesa
orurimi rumwe, nibatambura hamwe kandi bashoma hamwe. Eki nikireetaho
okukwatanisa aha gati yaabo.

Ebiro ebi, abantu nibeejumbira omu kukorera hamwe n’okukwatanisiza hamwe,
ahabw’okuba, nibahaana amagyezi, obukoryo, hamwe n’omutindo. N’ahabw’ekyo
entunguuka n’okwegaitira hamwe kw’abantu, hamwe n’okukwatanisiza hamwe.
N’ahabw’ekyo, twine amashomo amasya agariyo nigatongoziibwa omu kutunguura
eby’obwegyese kwenda kutunguura eihanga eri. Omu mashomo aga, abaana
nibeega emicwe n’emitwarize omu bantu, beega oku bashemerire kuhurikiiriza
ebiragiro, hamwe n’okukora n’amaani, oteebirwe okukora emikago ehamire.
Emikago egi neekuyamba omu kuronda emirimo omu biro by’omu maisho.
Kutunguura obukugu omu miringo egi ori kukora n’abantu nigwo muhanda
gw’amagara gaawe. Ahabw’okuba omu muringo ogu nooza kwega okugambira omu
bantu kandi baaboosi ebiro ebi nibenda abantu abari kubaasa kugambira
kurungi aha murimo. Kandi bakakwatanisiza hamwe nk’abakozi abaine eki
bagyendereire kuhikiiriza.
Omu ihanga eririmu abaana abashomire, eihanga eryo niriba niri tunguuka
kurungi ahabw’okuba emirimo nibaba nibagishoronzya kurungi. N’obu abamwe
nibareeba obwegyese nk’okurya enguzi n’obushomankuzi. Ngu ahabw’okuba
abaana nibabashomesa ekintu kimwe kandi hamwe naabo abari rwagati naabo
bakabashomesa ekindi kandi ekiri eky’omutaano. Ngu obwegyese nibureetaho
abooro n’abagaiga.
Obwa hati abantu abaine ebicweka bitabashemereire omu kyanga, omushango
nibaguta aha bwegyese bubi. Kandi omurimo gw’okushomesa okuheereza
amagyezi. Abantu nibaza kuba nibahikira omu idaara ry’okubanza kandi eki
nikihikibwaho abo abari kwikiriza ngu obwegyese n’omuhanda gw’entunguuka.
Abantu nibaba bakuru b’ebitongore, n’ab’eby’obutegyeki, abamwe batunga
ebitiinisa bitari bimwe na bimwe kwonka nikigambwa ngu aba nibo bari kuba
beebembeire obushomankuzi n’oburi bw’enguzi omu bantu abu bari kuheereza.
Ahabw’okuba nibareetaho okwebaganisamu aha gati y’omworo n’omugaiga.
Nibahendeera banyunyuusire na kakye-na-kahango ak’omworo aine.
Okukwatanisa okuri aha gati y’omugaiga n’omworo ni kukye munonga
ahabw’okuba abantu aba tibakaabaasa kutuura omu nju emwe. Omugaiga
naateekateeka ngu omworo n’ow’oku mubonaabonesa ari kumushabiiriza. Eki
nikireetera omworo nawe kwerinda omugaiga. Omwana w’omuro ataaha aha
ncwamba za rufu ahabw’okuba abaasa kwiba ow’omugaiga ku kyakubaho enjara
ekateera. Omuringo nigwo gumwe, omugaiga ataaha aine okweraarikiirira
kuhango munonga ngu abooro babaasa kuba nibashahura ebye.
Omu muringo nigwo gumwe, abeegi nibatunga idaara ry’ahaiguru ahabw’okuba
nibaba bari koreire munonga. Abaana aba nibatunga emirimo eri
kweshushaniiriza n’abagaiga ahabw’okuba nibaba bagikoreire. Eki obumwe
nikibaingaho eibura ry’obutaingana obumwe kireetaho okwingana aha gati
y’abo abari kugyezaho kukora. Kandi oine kukimanya ngu abaana abo abari
kukora kubi omu mishomo yaabo nibashanga ebintu bigumire omu kuronda
emirimo.
Obwegyese nibwigura amaisho kandi bwikiriza ekyererezi kutaaha omu magara
gaawe kandi abo ababaasize kuza omu mashomero oshanga baine ekyetengo
ky’okushanga ekyaro kyona kishomire. Kwonka mwijukye ngu obwegyese bubaasa
kukunagisa eki okwise. Omu by’obuhangwa, obwegyese nibureetera omuntu
okunagaijura eby’obuhangwa bwe akabireeba nk’ebitaine mugasho. Obwa hati,
abaana tibaakifayo aha nzina ya kare, ebyokurya ebya kare. Bo nibagira ngu
n’okugyenda n’omurembe gwa dooti koomu.
Okukwatanisa nikubaho aha bw’okushoma. Omugasho mukuru omu kushoma
n’okumanya kandi mukamanyana. Ekyokureeberaho, eka neetunga omwana kwonka
abaana aba obwa hati abaingi nibeegyera ah’eishomero. Eki nikyoreka ngu
amashomero n’agandi matendekyero gariho kumariira omurimo gw’abazaire.
Obwa hati abantu nibateekateeka ngu eishomero n’okushomesa omwana weena
kuhika ngu reero okushomesa omwana emicwe mirungi, obumwe, okutwaza gye
hamwe n’ebindi ngu ogu gushemereire kuba guri omurimo gw’omuzaire.
Nooshanga eishomero riteire amaani maingi omu kushomesa abaana okukwatanisa
hamwe, okuba omutuuragye murungi.
Kurabira omu bitabo ebi bari kushoma, abaana aba nibeega emiringo ei
baakubaasa kutunguuramu eihanga, kutegyekamu eihanga, hamwe n’enshonga
z’okurinda sente zaabo omu biro by’omu maisho.
Omwana naashomesa eby’obuhangwa kurabira omu kushoma. Buri kyanga kyona
nikibaho ahabw’eby’obuhangwa ebirimu enyikiriza, okunogoora, ediini,
ebyeshongoro by’enzaarwa ebi abantu bashemereire kwega. Omwana weena ku ari
kwega eby’obuhangwa ayega kutaanuura ekibi n’ekirungi. Ekyokureeberaho, omu
Banyakore, omwojo ku akura ashwera, n’omwishiki ku akura ashwera kwonka eki
tikiri kumanyisa ngu oshwere faa! Nooteekwa kugira ebi waakuratira kwenda
kutunga omwishiki ashugaine.
N’ahabw’ekyo ebintu eby’obuhangwa bishemereire kushomesibwa kurabira omu
kukwatanisiza hamwe, omu kukorera hamwe. N’ahabw’ekyo, obwegyese bwine
obujunaanizibwa bw’okushomesa abaana eby’obuhangwa.
Omuntu ashemereire kuba aine ekitiinisa ekiri omu kishushani
ky’eby’obuhangwa kandi obwegyese bubaasa kukora omurimo ogu obwo eihanga
ryaba niri tunguuka.
Obwegyese nibuyamba omwana kukura ari kutiina abazaire kandi akaheereza
ekiragiro ekitiinisa kiri kumara. N’obujunaanizibwa bw’abashomesa kureebeka
ngu abaana baatunga okumanyisibwa omu by’obwegyese n’ebindi bingi munonga.
Obwegyese nibuyamba omwana kukura aine amagara marungi. Omu kukura kwe
naaba naamanya obu ashemereire kukora ekintu nainga obu atashemereire
kukikora. Omwana w’omwishiki ku ari kuza omu micwe, ku arikuba abishomire
kimuyamba obu tegaita n’omushaija ahabw’okuba ku ari kwegaita n’omushaija
aba naamanya ngu naaza kutunga ebizibu bingi munonga ebirimu enda
yaateeteekateekire hamwe n’endwara z’obushambani.
Obwegyese nibutebeekanisiza omwana nyensya ahabw’okuba eminyeeto nibo
beebembezi ba nyensya, kandi baine emirimo mingi y’okukorera abantu omu
byaro. Eki nikyo ori kushangira amaani maingi Gavumenti neegata omu
by’emikono.
Omuntu naashoma kutunga ekitiinisa. Omuntu ashomire naaba ari ow’ekitiinisa
aha kyaro n’omu ihanga ryona kandi omuntu ogu aine omugisha muhango kuba
omuntu w’amaani. Abantu aba nibaheereza obwebembezi burungi omu bantu kandi
eki kibaasa n’okwihaho oburi bw’enguzi. Ekyokureeberaho, okwetegyereza
kw’omuntu kubaasa kugira ahu kwamuhisya. Enshonga eri ngu nku cayamaani /
cayapaasoni, ari kuhimbisibwa aha kyaro, omuringo nigwo gumwe ogu bari
kuheereza omuntu ashomire ekitiinisa. Ahu ekitiinisa kiri kuba kiri,
entunguuka neeba eriho.
Obwegyese nibureetaho akahayahano aha gati y’abantu kandi eki nikireeta
entunguuka. Ebirungi nibitandika kukorwa omu makorero gatari gamwe na gamwe
ahabw’okuba buri ikorero niryenda rikire ritaahi ryaryo. Ekyokureeberaho,
omushomesa naayesiimiriza omwana ogwo ari kukora kurungi omu kibiina. Kandi
ebirabo nibiza aharyogwe ari kukora kurungi. Omu ringo nigwe gumwe omuntu
nakutunguka yaaba naakora kurungi.
Eihanga ku tunguuka niryenda abantu abashomire; kwenda kugira entaasya
nungi, hamwe n’okubinga obworo abantu bashemereire kuba bashomire.
Ekyokureeberaho, enamba y’abo abari kukora omu bya inginiyaringi, hamwe
n’omubyoma bya kompyuta nibeetengwa munonga kwenda kutunguuka omu Uganda.
Aba nibabaasa kuta omu nkora kurungi munonga kandi bakora puraani
y’eihanga.
Obwegyese nibugyenda n’obutegyeki burungi obwa dimokurasiya; abantu
nibamanya enshonga ezi kwatiraine n’okuteera akaruuru. Omuntu ashomire
naaba naamanya ngu akaruuru ke n’ak’omutaano munonga omu kurwanisa
obutegyeki bubi, oburi bw’enguzi hamwe n’okureetaho oburingaaniza. Okumanya
ni kimwe aha bintu ebiri kuruga omu bwegyese. Obwegyese nibwongyera
omutindo mu kwebembera eihanga.
Amahanga nigakwatanisiza hamwe kurabira omu bitongore bitari bimwe na bimwe
kwenda kutunguura eby’obwegyese. Ebitongore n’ebigomnbe ebirimu ebyo
ebihwera efuuzi, abaana b’amashomero, abarema kwenda naabo bakaagira eki
baayekoreraho.
Eishomero hamwe n’obwegyese nibiyamba omwana kushoma ebintu bisya ebiri
kumuheereza obukugu hamwe n’omugisha kukwatanisa n’abantu b’amaani omu nsi
omu.
Obwire bwona, abantu bataaha nibagamba aha kwegyesa omwana emitwarize
n’emicwe omu kukura kwe na munonga omu bikwatiraine n’obwegyese omu
by’omubonano. Omwana ku ari kuba ari ah’eishomero naashoma ebintu bingi
ebikwatiraine n’eby’omubonano. Ekyokureeberaho hariho emishomo n’amashomo
agari kubeegyesa aha bikwatiraine n’ebicweka byabo by’ekihama. Aho omwana
naakura ari kumanya omugasho gwa buri kicweka. Ekindi, omwana naashomesibwa
akabi akari kureetwa omu kuteerana akiri muto. Eki nikimureetera kukura ari
kumanya akabi k’okwejumbira omu by’omubonano akiri muto nk’okutwara enda
y’endaaro, okukwatwa akakooko ka siriimu, endwara ya kisipi, hamwe n’ezindi
ndwara z’obushambani. Omu Bakiga kuruga Kisiizi, omwishiki ku yaabaire
atwara enda bakaba bamuhiringisa aha kikungu naingashi bamunaga omu mugyera
gwa Kisiizi ahabw’okuba okutwara enda bakaba bagureeba nk’omukyeno.

Ku orikuba otashiishire emitwarize y’ekyanga, omwana aine kwega emicwe
kuruga aha bazaire be ahabw’okuba omuzaire aine obujunaanizibwa kushomesa
omwana we ebikwatiraine n’eby’omubonano. Omwana w’omwishiki ashemereire
kwega ebintu ebi kuruga owa nyina kandi omwojo ashemereire kwega ebintu ebi
kuruga ow’ishe. Omwana weena ashomesibwe aha bikwatiraine n’eby’amagara ge
na munonga aha bicweka bye by’ekihama nikimuyamba omu kukora emikago etari
kubaasa kumushiisira ebiro bye by’omu maisho.
Omu muringo gwona, okushomesa omwana ogu nikimuyamba kumanya ebicweka bye
by’omubiri kandi eki nikimuhweraho omu kumanya eki ari. Omwana w’omwojo
nikimuyamba kumanya ngu ku ari kukura naija kuba omushaija kandi nikyo
kimwe omwana w’omwishiki nawe kimuyamba kwetebeekanisiza ebiro bye by’omu
maisho nk’omushaija n’omukazi.
Omuntu naaba naayenda kumanya eki ashemereire kuba naakora. Akakungu,
naingashi obukungu omu baana nibu bashiisha. N’ahabw’ekyo kubari kuba
batashomesiibwe ekikwatiraine n’eby’omubonano, bashiisikara bakiri bato.
Omu kakungu ako, abaana nibeegyeramu ebintu nk’oku bashemereire kukuura
abashaija bakuru, beete “baashuga-dadi.” Enshonga nk’ezi niziyamba omwana
ogwo kwega oku ashemereire kusharamu kurungi kandi akasharamu omu muringo
oguhikire. Omu murembe ogwa hati (ogwa dooti koomu). Abaana nibakuratira
munonga emikutu y’eby’amakuru erimu nka zaareediyo, zaatiivi, feesibuuku
hamwe n’endiijo eya intaneeti. Aha mikutu egi, abaana nibeegyeraho ebibi
n’ebirungi. Aha mikutu egi, na munonga ogwa feesibuuku, abaana
nibasindakirana ebishushani by’obushambani ebiri kubareetera baaza omu
bikorwa by’obushambani.
Omuzaire aine obujunazibwa bwokureeteraho omwana we yayejumbira omu
kukorera entunguka. Abazaire bashemerire kurekyeraho ekitekyerezo
kyokushanga nibagyira nngu omwana nayegyera ahishomero, ejuke ngu naabo
beine obujunazibwa bwabo nka abazaire obu bashemerire kuba nibakuratira
kwenda kukuza abaana b’emicwe mirungi. Kwenda kuyamba abaana baabo omu
kwebuza kandi baketegyereza kurungi. Omu muringo ogu omwana nabaasa
kutanuura ekibi n’ekirungi.
Abantu baine ekiteekyerezo ngu eishomero niri heereza omwana okukwatanisa
kwa kabiri, omu kwega emitwarize n’emicwe. Omu muringo ogwo abaana nibagira
omwete gw’okukwatanisiza hamwe. Omu muringo ogu, okushomesibwa nikuba
nikugyenda omu maisho obwo ori kushanga abaana nibeega oku bashemereire
kukwatanisa n’abandi bantu. Okutunguura obukugu kurabira omu kukwatanisa
n’abantu boona n’omugasho muhango munonga omu biro byawe by’omu maisho.
Ahabw’okuba abantu bari kuheereza emirimo nibenda abantu abaine obukugu
n’obuhangu omu kumanya.
Kwonka obwegyese obu nibureetaho emiringo ebiri y’abantu omu ihanga. Twine
abantu abooro n’abagaiga. Omu bwegyese, omuntu ku ari kuba ashomire aine
emigisha kutunguuka ahonaaho kandi abo abandi nabo nibaguma baine ebizibu
bingi ebiri kutangira entunguuka omu bantu. Okwongyera ahari ekyo,
nooshanga omworo atari kubarwa nk’omuntu aha kyaro kandi nooshanga omworo
ataine mugisha gwona kutunga entebe y’obukuru aha kyaro nk’oku bagamba ngu
omworo tategyeka.
Abantu ku baakwikiriza ngu okushoma n’omuhanda gw’amagara hamwe
n’entunguuka, eihanga ryona ribaasa kutunguuka ahonaaho. Omuntu weena aine
kuhika ah’eidaara ery’ahaiguru naaba aine omugisha gw’okuba mukuru
w’ekitongore kurugiirira ah’eishomo eri yaashomire, naaba omuntu
w’ekitiinisa. Mwijukye ngu abantu aba nibo bari kuba beebembeiri oburi
bw’enguzi n’obushomankuzi.
Abantu aba nibataho ebiragiro hamwe n’enshonga zitari zimwe na zimwe omu
kutunguura eihanga kandi ebiragiro ebi nibiija bikorera omu bantu
ab’omurembe ogundi. Ebiragiro ebi nibireka abooro bari abooro kandi
omugaiga ari omugaiga. Obu n’okubura oburingaaniza oburi kureetwa omu
kushoma. Okushoma ni kwigura amaisho omu baana bato, bahindukamu etaara ya
nyensya kandi eki kirimu ebintu bingi.
Obwegyese nibuyamba omu kukwatanisiza hamwe: Ekintu ekikuru omu bwegyese
n’okureetaho emikago kandi n’obu eka yaakuba eine omwana, nikiguma
nikyetengyesa ngu omwana kugira ahu yaaraba kwenda kwongyera aha bi
abazaire baabaire nibakora omu kushomesa abaana baabo emicwe n’emitwarize.
Omu ishomero n’omuka abaana nibamanya oku bashemereire kutwaza kurungi
bakaba abantu b’obujunaanizibwa omu biro by’omu maisho. Amashomero
nigagyezaho kureebeka ngu abantu bakwatanisiza hamwe, baba abatuura gye
barungi kandi bakuratira ebiragiro.
Abantu nibagyezaho kureebeka ngu baaguma n’eby’obuhangwa bwabo omu ntuura
yaabo. Ekyokureeberaho n’obu abaana baakuba bari aha mashomero nibagyezaho
kureebeka ngu emitwarize yaabo tiyaafa. Omu mashomero, abaana nibagyenda
omu maisho kureebeka ngu ebyabo nk’Abanyakore, Abaganda, Abanyarwanda
Abatooro byaguma nibimanywa kandi byatunguuka. Amashomero aga nigeejumbira
omu kutunguura emyoga y’abaana, eby’obuhangwa. Ekyokureeberaho, abaana
nibakora emizaano ey’ekinyakore baaba bari omu matendekyero gabo, bazina
ekitaaguuriro n’ekishoomo.
N’obujunaanizibwa bwawe kumanya amagara gaawe oku geemereire, kumanya
entaasya y’eihanga, kumanya obwire obu abantu bashemereire kuba nibahikaana
kwenda kumanya kandi bakashwijuma enshonga z’entunguuka omu kyanga kyabo.
Kwongyera ahari ekyo, emitwarize y’omuntu nayo neerebekyera omu
by’obwegyese bye n’obu waakuba oshomire kwonka akashekye kataaha
nikanyaarira engino, toruga aha baara nooba otari kworeka obujunaanizibwa
bwawe n’ekyogyendereire.
Obwegyese nibuyamba omuntu kutunga emirimo kandi emirimo egi neeba eri
mirungi. Omuntu ku ari kushoma obwa dokita niwe ori kushanga naakora omu
marwariro. Abantu aba nibaba nibatunga emishaara mirungi munonga eri
kubaasa kubayambaho omu kutunguura eka zaabo kandi bakakura n’abaana
ba’amagra marungi. Ahabw’okuba obwegyese nibutebeekanisa omwana oku araije
kutunga omurimo omu biro by’omu maisho kandi emirimo egi neebayamba kugira
eki baayambaho omu kutunguura ekyanga.
Obwegyese nibuyamba omuntu kumanya eki ari, eki ashemereire kuba naaba,
kandi n’eki ashemereire kuba naakora. Omuhendo gw’eby’obwegyese ogu oine
nigu kuyamba kumanya orurengo rwawe. Omuntu ashemereire kwemanya eki ari
kwenda kurwanisa ebizibu ebiri kureetwa omu sente. Nooshanga omuntu aine
akasente kakye ariyo nawe naayenda kuraara nk’omugaiga. Haza omuntu ku ari
kuba ashomire kimuyambaho omu kushohoza sente kurugiirira aha murimo ogu
ari kukora, okushoma kwe oku kuri kwingana.
Obwegyese nibureetaho okuhayahayana omu kuronda emirimo, omu kukorera
entunguuka omu maka hamwe n’ebyanga. Ekyokureeberaho, omushomesa naasiima
omwana ogwo ori kukora kurungi omu kibiina kandi omwana ogwo aheebwa
n’ebirabo. Eki nikireetaho okuhakana aha gati y’abegye.
Obwegyese n’obugabe bw’omuntu kandi twine ku bureeba nk’omuhanda oguri
kwerekyerera entunguuka. Amahanga amaingi gabaasize kutunguuka kurabira omu
bwegyese. Eki n’ahabw’okuba gaine obwegyese burungi, okushanga nigafayo aha
by’obwegyese, kushanga ngu hariho okukwatanisa kuhango aha gati y’amakorere
n’eihanga, kushanga ngu abeegi baine omwete gw’okuta omu nkora ebi
bashomire n’ebindi bingi.
Ahabw’okushoma, amahanga maingi gabaasize kutunguuka kandi gakatunga
abakozi bari kumara. Ekindi, abantu baine amagyezi agari kubaasa kutunguura
eihanga ryabo. Obwegyese nibwongyera aha mutindo gw’ebyo ebiriyo nibikorwa
omu makorero.
Eihanga nk’erya Japan tiriine kantu koona kwonka ririyo niri tunguuka
ahabw’okuba abantu baayo bashomire emyoga etari emwe n’emwe. Eihanga nka
Nigeria n’eri gaiga kwonka abantu baayo tibashomire kandi eki kireesire
eby’obugaiga bwa Nigeria kuguma nibigwa nibi kumbagara obutaka.
Obwegyese bwine omugasho muhango munonga omu kutunguura eihanga kurabira
omu kushomesa abantu emiringo mingi eri kubayambo omu kukura baine amagara
marungi! Omugasho gw’eby’obwegyese nigubaasa kureebwa omu kuheereza abaana
bato ebintu bisya by’okwegaho, hamwe n’abashomesa okugira obukoryo busya
omu kushomesa abaana, omu mikono, omu bwongo, omu mutima, hamwe n’omu
magara gaabo ahabw’ensi nungi.

Omu kuhendera, oijukye ngu twine emiringo ebiri ei twakubaasa
kwetegyererezamu omugasho gw’eby’obwegese omu by’amagara. Omuntu weena
ashomire naayamba abaana be, abantu hamwe n’eihanga kwirukiirira obugabe
omu by’amagara hamwe n’entunguuka, okuba kurungi n’okushemererwa.

 KYAHWAYO </archive_file>
</runya>
<runya id="file4486389" filename="HANDBOOK ON ANTI CORRUPTION final final.doc">
THE REPUBLIC OF UGANDA
 LOG
 OFIISI YA PUREZIDENTI PICTURE
 EKITONGORE KY'EBY'EMICWE N'OBUNTU-BUZIMA

 CAPTION

 AKATABO K'OMUNYA UGANDA AKARIKUKWATA AHA KURWANISA ENGUZI

 OFIISI YA PUREZIDENTI
 EKITONGORE KY'EBY'EMICWE N'OBUNTU-BUZIMA

 LOG

 AKATABO K'OMUNYAUGANDA AKARIKUKWATA AHA KURWANISA ENGUZI

EBIRIMU
Okumurika
1. Enyanjura
 1. Obuntu-buzima ni ki
2. Enguzi ni ki
1. Enguzi eri omu miringo ki?
2. Emishango erikukwata aha ndagaano
3. Zaatenda ezirikugabwa omu nguzi
4. Okutugisa omu bakozi ba gavumenti
5. Kutooza ahandi ebintu kw'omukozi wa gavumenti
6. Kubunzya obushoboorozi kubi....
7. Omuhondano gw'akakwate k'obuzaare
8. Okushoshora
9. Kushoshorera abanyabuzaare
10. Kutaho endahiro zitarikwikirizibwa
11. Kweha obushoborozi butakuhikire
12. Kwekoramu omukozi wa gavumenti
13. Kutiinatiinisa abakozi ba gavumenti
 ..........................................................................
 .........
14. Obushomankuzi
 ..........................................................................
 .......................................
15. Kufeerereza sente
16. Embariirira y'ebishuba
17. Omukozi wa gavumenti kuha embariiriraegwire
18. Omukozi wa gavumenti kuha embariirira y'ebishuba
19. Abakozi kushaba ebitahikire
20. Abakozi kugira ebaruha zigwire
21. Kugaigahara omu buhenda-biragiro
22. Kuzibira okucaaka
23. Kuzibira okucondooza
3. Oburi bw'enguzi nibureetaho ki?
 1. Kushiisha ebintu
 2. Kushiisha ebigabirwe
 3. Emicwe kushiishikara
4. Omurimo gwawe ni guuha omu kurwanisa oburi bw'enguzi
 1. Ebitongore by'aha kyanga ebirikumanywa nka CSO biine murimo ki omu
 kurwanisa oburi bw'enguzi?
 2. Abamahurire baine murimo ki?
 3. Omutuuragye aine murimo ki?
5. Noobaasa kukora ki kurwanisa enguzi
 1. Noobaasa kweyegyesa ota hamwe n'abantu abandi aha buri bw'enguzi
 2. Kariiso-riiso wa gavumenti aine murimo ki
 3. Ekitongore ky'eby'emicwe hamwe n'obuntu buzima kiine murimo ki
 4. Poriisi ya Uganda yo eine murimo ki
 5. Omuhababi wa gavumenti we aine murimo ki?
 6. Abashwijumi b'omu kitongore kirikugaba emirimo om Uganda ekya
 Public Service
 7. Omurimo gw'ekitongore ekya Public Procurement and Disposal of
 Public Assets Authority (PPDA)
 8. Omurimo gw'omushwijumi wa gavumenti
 9. Omurimo gw'ekitongore ky'emishoro ekya Uganda Revenue Authority

Okumurika
Omu makumi g'emyaka hati, Uganda etengire orugamba rw'okurwanisa enguzi.
Itwe, nka Gavumenti, omu rugamba oru, turwanire omu miringo mingi
turikukozesa ebikwato by'emiringo mingi. Turikugyemwa omuhimbo gwaitu hamwe
n'obuteerekyereza kwenda kuhangura, obwahati tushemereirwe kushohoza
akatabo k'omutuuragye ak'okurwanisa enguzi.

Ekigyendererwa kikuru ky'akatabo aka n'okuha OmunyaUganda obuhwezi
bw'okumworekyerera kutunguura okwetegyereza kwe amatembezo hamwe n'omutindo
ebirikwetengwa omutuuragye omu kurwanisa enguzi, barikwetegyereza omurimo
gwabo.

Akatabo aka k'abatuuragye, ak'okubanza, kaiziire omu bwire ahabw'enshonga
nyingi: kaiziire aha bwire obu abantu boona barikubangaanisa ebirikukwata
aha maani ga Gavumenti kurwanisa enguzi. Akatabo aka kanguhi, nikamarayo
kandi nikooreka ku gavumenti ekozire kihango okwigaza ebiina by'obunaku
bw'enyima. Kandi nikooreka omuhanda gw'okutebeekanisa oburungi kandi, twine
amatisko ngu, nyensya neetangaara twaba tutwarireiremu AbanyaUganda boona
omu kurwanisa enguzi.

Okushohoza akatabo aka, nikiteekateekwa ngu abanyaUganda abaine abahindura
enteekyereza nabaija kukashoma kandi ebirimu bibateere omuhimbo gw'okugira
eki baakora, kugira emicwe yaabo aha bwabo n'abagyenzi baabo nainga
bongyere ahi ei baine.

Ekyahamuheru, nk'ekitongore ky'Emicwe n'Obuntu-buzima, nitusiima munonga
abatuhaire amagyezi, obumanyi, obwire, amaani hamwe n'ebintu ebirekire
akatabo aka kaabaho. Okusiima kwitu namunonga nikuza aha b'akakiiko
akarikugaita abanyamateeka aka Inter-Agency Forum Legal Task Force
beebembeirwe abarikukora aha nshonga z'ebiragiro omu kitongore
ky'Eby'emicwe n'Obuntu-buzima ahabw'okuhandiika, okushwijuma n'okushohoza
kopi y'aha muheru y'Akatabo k'Abatuuragye.

AHABWA RUHANGA, NEIHANGA RYANGYE

Rev. Fr. Simon Lokodo (MP)
Minisita W'eihanga ahabw'Emicwe, n'Obuntu-buzima
OFIISI YA PUREZIDENTI

 Enyanjura

Ekigyendererwa ky'akatabo aka n'okuhwera abanyaUganda kwetegyereza eki
obuntu-buzima hamwe n'enguzi birikumanyisa. Akatabo nikakuhwera kumanya
omurimo gwawe omu kurwanisa enguzi, ebitongore ebiri omu kurwanisa enguzi,
ekirikureetaho hamwe n'oburemeezi bw'enguzi omu kicweka kyaitu.

Amaani gaawe g'okurwanisa enguzi nigaruga omu Ngyenderwaho y'Eihanga
akacweka 17(i) akarikugira ngu:

"N'obujunaanizibwa bwa buri mutuuragye wa Uganda kumaraho enguzi hamwe
n'okukozesa kubi nainga kushiisha ebintu by'abantu boona."
Engyenderwaho y'eihanga neeyongyera egira ngu:

 "Boona abakozi ba gavumenti nibaija kwesigwa ngu bakorere abantu. Abantu
boona abaine emyanya omu bwebembezi kandi obujunaanizibwa nibaija, omu
mirimo yaabo, kugira obujunaanizibwa aha bantu. Kyona ekirikubaasika
nikiija kukorwa, kwanika, kwihaho hamwe n'okumaraho enguzi hamwe
n'okukozesa kubi obutegyeki ahari abo abari omu bwebembezi bw'abantu."

N'obujunaanizibwa bwa buri MunyaUganda kwejumbira omu kurwanisa enguzi.
Okwejumbiramu kwawe omu kurwanisa enguzi nikwija kureetaho Uganda enungi
erimu enguudo nungi, amarwariro amarungi, ebintu n'obuhereza burungi,
amashomero amarungi hamwe n'emyanya mirungi etwetooroire.

1.1 Obuntu-buzima n'enki?
Obuntu-buzima nikimanyisa emicwe mirungi y'omuntu omu bantu n'omu magara ge
nk'omuntu omu kufayo kutaho amaani kuhika aha kutunga ensi nungi.

2.0 Enguzi n'enki? Enguzi nikimanyisa okukozesa kubi ofiisi y'abantu boona
nainga y'omuntu buntu kweyihiramu ebyawe ahabwawe.

2.1 Enguzi eri omu miringo engahi?
Iteeka ry'ekurwanisa enguzi ririmu ebikorwa n'emikorere ebirikwingana
enguzi omu miringo egi ahaifo:
 (a) Omukozi wa gavumenti yaashaba, nainga akaikiriza sente nari
 obuhereza nainga ekindi kintu kyona ekirikumugasira we
 nk'omuntu; omurwatu, nainga bwesherekye nari arikurabira omu
 muntu ondiijo, obwo arikuhingaana obuhereza bwe obu aine kuba
 naaha abantu, nainga akabura kukora emirimo ye nk'oku
 ashemereire kugikora
b) Omukozi wa gavumenti ku yaakukozesa obushoborozi bwe nainga omurimo gwe
kukozesa ekintu kya gavumenti omu muringo ogu kitashemereire kuba nikikora
obwo ekigyendererwa kiri ekyokugasira.

(c) Omuntu ku yaakuha omukozi wa gavumenti sente, nainga ekintu kyona
ekirikumugasira we nk'omuntu, omu rwatu nainga bwesherekye nari akarabira
omu ndiijo muntu nainga ekitongore; obwo arikuhingaana obuheereza nainga
kuremwa kukora emirimo ye nk'oku ashemereire kugikora

(d) Omuntu, ku yaakwikiriza nainga akahereza nari akaragaanisa ebituga,
omurwatu, bwesherekye, nari arikurabira omu ndiijo muntu, obwo arikukozesa
entebe ye nainga obukuru bwe, akahindura ensharaho y'ondiijo orikukorera
gavumenti nainga omuntu buntu ngu ashareho ekyo eki arikwenda nainga eki
ondiijo arikwenda.
e) Omuntu ku yaakutunga, kukozesa, nainga kushereka ekintu kyona eki
yaakuba aihire omu mihanda mibi eyagambwaho aharuguru.
f) Omuntu ku yaakuba omwe aha baakora ebyagambwaho aharuguru.
g) Omukozi wa gavumenti ku yaakukora nari akabura kukora emirimo ye
ahabw'ekigyendererwa ky'okwenda kwetungira ebye nk'omuntu nainga
kubitungira ondiijo.
h) Kunagiirira omurimo - omukozi wa gavumenti ku yaakuremwa kukora emirimo
ye nk'oku kirikwetengwa mukama we; nk'okwosa aha murimo ataine rusa nainga
kuza aha murimo kikyererezi.

 CAPTION

2.2 Emishango erikukwata aha ndagaano z'okukora amirimo

Endagaano nikimanyisa kwikirizana kurikukorwa embaju ibiri (nk'okwikirizana
ahagati y'ekitongore hamwe n'omushuubuzi nainga za biizineesi ibiri).
Niguba omushango omu Iteeka eri omuntu kuha nainga kwikiriza sente nainga
akakozesa obushoborozi bwe ahari ogwo oshemereire kutunga
endagaano/omurimo.

2.3 Kutunga tenda omu muringo gw'enguzi

Omuntu naakora omushango ogu yaakora ebyagambwaho ahaifo:

 i) Omuntu arikwenda kutunga konturakita/endagaano kuruga omu kitongore
 kya gaavumenti ku yaakugira eki yaaha omuntu ondiijo ohaireyo okushaba
 kwe kutunga konturakita/endagaano ngu we aiheyo tenda ye.

 ii) Omukozi wa gavumenti ku yaakuhayo amakuru agarikukwata ahari tenda
 z'ekitongore kya gavumenti, akagaha ondiijo muntu omukwenda kuremesa
 ondiijo owaakuba nayenda kutwara tenda egyo.

 iii) Omukozi wa gavumenti ku yaakwikiriza ebiconco ngu aiheyo okushaba
 tenda.

 iv) Tenda neebaasa kuba eri eyokuha omuntu omurimo nainga kuguza ebintu
 nari kuha obuheereza omu kitongore kya gavumenti nainga aha
 disiturikiti.

4. Kutugira omukozi wa gavumenti/Omukozi wa gavumenti kutugisa

 CAPTION

Okutuga n'ekikorwa ky'okuha sente, ebintu nainga obuhereza omukozi wa
gavumenti kumubaihabaiha ngu:
 • Ateere akaruuru nari abure kuteera akaruuru aha rukiiko omu kitongore
 kya gavumenti,
 • Akore nainga atakora mirimo ye;
 • Ahwere omu kugura nari azibire okurabaho kw'akaruuru nari kuha nainga
 kwikiriza sente nainga ebintu nari obuheereza kuruga aha muntu nari
 abantu kwenda kumubaihabaiha ngu agire eki yaakora omu rwatu,
 bwesherekye nainga kurabira omu muntu ondiijo.

2.5 Kukozesa ebintu bya gavumenti ahabwawe

Eki nikibaho omuntu kukwata sente za gavumenti akazikozesa emirimo endiijo
etari ei zishemereire kuba nizikora ahabwokweyendeza ebye. Ekyokureeberaho,
omukozi wa gavumenti ku yaakukozesa sente ezishemereire kuba nizikozesebwa
kureeberera amashomero ga gavumenti akaziguramu motoka ye y'omurimo.

 CAPTION

2.6 Kubunzya obushoboorozi kubi

Oku nikwo omuntu arikukora nainga akabura kukora ekintu, kurugiirira aha
biragiro nainga enteekateeka eriho, obwo kirikuruga omu bushoborozi
butahikire obu arikukozesa kwerondera ebye ahabwe nainga ebyomuntu ondiijo.

2.7 Omuhondano gw'akakwate k'obuzaare omu mirimo

Ahu omukozi wa gavumenti ari omu nshonga ezi ainemu akakwate we nk'omuntu
kandi akabura kugigamba. Akakwate k'omuntu karimu omukazi/omwami, omwana,
ou orikureeberera, omujwekyerwa, omukozi mugyenzi waawe omu bizinesi, kandi
omuntu yaaba naakimanya nainga yaakimanyire omu muringo gwona.

2.8 Okushoshora
Eki nikibaho omuntu kukozesa ofiisi ye kuhiira omuntu weena obwo
arikugyenderera ahu ogwo muntu arikuruga, ekibiina kye, oruganda rwe,
nainga enyikiriza ye yaaba ari omu kristo nari omusiraamu, omukurisitaayo
nari omukaturiki, n'ebindi.

2.9 Okushoshorera abanyabuzaare omuntu kukozesa obushoboorozi bwe nainga
ofiisi ye kurabyaho omuntu weena ou aine nawe obuzaare. Ekyokureeberaho,
omuntu kuha omurimo abanyabuzaare be nk'omukazi we, omutabani, omuhara,
ishento, ishenkazi nainga nyinento, omwihwa n'abandi.

2.10 Okurahira okutarikwikirizibwa mu mateeka

Eki nikibaho omuntu yaarahiza nainga akeebembera endahiro ezaakubaasa
kukwata ahari buri kintu zitarikwikirizibwa omu mateeka.

2.11 Kweha obushoborozi

Omuntu kwekora nk'omukozi wa gavumenti, eki atari, haza akaba omugyenyi
omukuru aha mikoro. Ekyokureeberaho, omuntu ku yaakweyeta omuramuzi
akateeza ekiragaano nk'omuramuzi.

2.12 Kweyeta omukozi wa gavumenti

Omuntu kweyeta eki atari, akaba omukozi wa gavumenti, kandi akakora
emirimo omu kitiinisa ekyo.

2.13 Kutiinatiinisa abakozi ba gavumenti

Omuntu kutiinatiinisa omukozi wa gavumenti kwenda ngu aikirize nainga
ayange kukora emimo ye.

2.14 Obushomankuzi

Eki nikimanyisa omukozi w'ekigombe nari ekibiina ky'ediini kwiba sente
nainga ebintu bya mukama we nari eby'ekitongore.

2.15 Kufeerereza sente

Eki nikibaho omukozi wa gavumenti, banka, ekitongore ekihora sente,
insuarensi, nainga ekitongore kya gavumenti kyona, ku yaakukora nainga
akanga kukora ekintu eki arikumanya ngu nikiija kufeereza gavumenti/mukama
we sente.

2.16 Kubuzaho ebintu eby'obiikiibweEki nikibaho omuntu ogwo orikuba aine
ekintu ky'ondiijo muntu, abantu nainga ekitongore, kukibuzaho/kukishiisha
nkana agyendereire kwiba nari kukozesa ekyo kintu omu muringo
gutarikwikirizibwa.

2.17 Omukozi wa gavumenti kuha embaririra erikuhabya
Omuntu okwasiibwe ebintu nainga sente za gavumenti, okuhayo embariirira
egwire aha bintu ebyo nainga sente ezo haza arikukimanya.

2.18 Embariirira y'obugobya

Omukozi, arikugyenderera kwiba, ku yaakubuzaho bwino, kugingirira ekitabo
kyona, ekihandiiko, ekintu ky'omuhendo nari akaunti ya banka ya mukama we.
Ekikorwa ky'obugobya ekitarimu mazima nainga oburingaaniza nikiba
nikigyenderera okubuzaabuza omukozesa.

2.19 Abakozi Kushaba ebintu ebitari byo

Eki nikibaho obu omukozi wa gavumenti kuhayo embariirira ezirikukwata aha
sente nainga ebintu ezigwire haza akigyendereire.

2.20 Abakozi ba gavumenti kuha ebaruha zigwire

Eki nikibaho obu omuntu ogwo aikiriziibwe ebiragiro kuha ebaruha, enshonga
erikukwata aha bugabe bwa burimuntu, ku yaakuha ebaruha egwire kandi
arikukimanya.

2.21 Okwegaigahaza omu muringo gutahikire
Eki nikibaho omuntu ku yaakushangwa aine sente nainga ebintu ebi atungire
omu buryo butahikire kandi atarikubaasa kushoboorora gye ahu birugire
kurugiirira aha ntasya ye erikumanywa.

2.22 Kuzibira/kuteganisa okucaaka

Omuntu ku yaakuteera, akanga, akakyerereza/akakyerererwa, kwanga kuha
amakuru nari akabura kukorengana n'ekiragiro kya pooriisi nainga kwangira
omukozi weena kutaaha omu mwanya akacaaka.

2.23 Kuteganisa okucondooza

Eki nikibaho omuntu orikucwekyereza, kuhindura, kutaagura nainga kugwisa
ekintu kyona kya mukamawe n'ekigyendererwa ky'okushereka obuhame
bw'omushango.

3.0 Enguzi neerugamu ki?

Enguzi eri buri hamwe omunsi yoona. Neeteganisa abantu nyamwingi omu nsi
omu muringo mubi. Neeteganisa emiteekateekyere y'abantu, ahabwokuba,
nk'obuhuuku hamwe n'obutware, ni n'enkora etarimu kusaasira n'embabazi,
kandi t'erikuha kitiinisa ebyetaago by'obuntu nainga ensi. Neeshiisha ahari
buri idaara. Abari b'enguzi bo nibafeerwa kakye, baitu kaaba kariho,
okugumizamu n'ebikorwa byabo. Tibarikutiina bihikirizi ngu nibabaasa
kufeerwa obugaiga bwabo, ebirungi hamwe n'ekitiinisa kyabo. Oburi
bw'enguzzi obw'abakozi ba gavumentinibwongyerera aha kushiisha obuhangwa,
bwongyere amaani okushuubura ebibazi-bazi kandi eyongyere magyendo y'emundu
z'obutwa omu nsi. Enguzi neefeerereza eihanga. Neebaasa kureetaho
obusiisi bw'amani omu nkoresa y'ebintu/sente omu gavumenti kandi eyongyere
omwanya muhango ahagati y'abooro n'abagaiga. Obutagira bwesigye n'okwehwa
amasiko kw'abantu omu ihanga nikibaasa kutabangura za gavumenti, zimareho
y'eby'entaasya kandi n'abantu baburwe emirimo.

Enguzi neeyongyerera kimwe obworo. Neeshenyera kimwe obuhangwa, terikuha
kitiinisa obugabe bw'abantu kandi neekingira entunguuka - aha rurengo rwa
gavumenti hamwe n'aha n'orw'abarikwekozesa. Neereetaho obutaikirizana
ahagati y'amahanga kandi neeshenyera kimwe obwesigwa n'obuhame omu
buringaaniza hamwe n'omu zaagavumenti. Buri omwe naagyeta rwata buri hamwe
omunsi yoona, abanya diini boona omu nsi. Ku baraabe batagitangire, neija
kuzaara akabi akaraashenyere kimwe ensi kandi n'orugamba aha micwe. Enguzi
neereebwa nk'ekintu ekiine ebihikirizi bikye, enkora eyanguhi kandi erimu
amagoba nka ekituga kya haihi, ekiconco, ekihembo. Kwonka, hariho ekihama
ekirikukirira kimwe omuhendo gw'ekiconco.

Enguzi neeteganisa ebyentaasya by'aihanga hamwe n'ebikozeso
(infrastructure) by'eihanga omu miringo mingi. Gavumenti neebaasa
kushashura sente nyingi omu zaapurogyekiti ezitaine mugasho ahabwokugira
ngu harimu ahu abantu baratungire enguzi/ebituga. Eki nikimanyisa ngu
omuhendo gwa purogyekiti gwonka nigwija kuba nigukirira kimwe oku
gwakushemereirekuba guri. Eki nikimanyisa ngu esente nkye niziija kuba
nizikozesebwa aha bintu ebyomugasho nk'okuboneza hamwe n'okwerinda.
Ebikwato by'ahaiguru munonga nibibaasa kugurwa ahabwokugira ngu tihanriho
okucondooza okwakozirwe kureeba yaaba abakozi batendekirwe.
Okukora gye kw'ebyentaasya eby'entaasya y'eihanga nibishenyuka. Omubwire
bizinesi enungi kuba nizo zaasinga, ezo ezisingire nainga ezirikuza aha
mutwe tiziriyo ahabwokuba ziine amaani, kwonka ahabwokugira ngu zihaire
abakuru sente.

Enguzi neereka abantu baiha obwesigwa omu gavumenti hamwe n'okubaasa
kubaramurira omu buringaaniza. Okusharaho kw'ebikuru ebirikuwata aha
eihanga tibirikukorerwa aha buringaaniza nainga aha mazima, kwihaho
okurugiirira ahari ni zingahi eziraatungwe aha muheru gw'okusharaho.
Okusharaho okurimu enguzi tikurikukorwa ngu abatuuragye boona baganyurwemu;
kwihaho n'okwerondera ebyabo nk'abantu nainga nk'ebibiina, batataire mutima
aha by'etaago by'ebyanga.

 1. Okushiisha ebintu

 CAPTION

Esente z'omuhi w'omushoro ziine kukozesebwa omuri zaapurogyekiti
ezirikwetaagwa. Enguzi neegarura ahansi eby'entaasya y'eihanga ahabwokuba
obwire obwingi nibukozesebwa kukora emirimo kandi nyingi nizishashurwa
ebitongore kwenda ngu omurimo gukorwe, kandi zoona nizishashurwa
purogyekiti za gavumenti ez'omutindo gw'ahansi.

 2. Kushiisha ebigabirwe kukora emirimo ya gavumenti

Enguzi neereetera okusharaho kwayegamira ni sente zingahi eziraatungwe
omukuru, kutari kugira ngu n'okwegamira aha byetaago by'ekyanga.
Zaapurogyekiti ezirikuha/ezirikuganyira omukozi omuri w'enguzi niziheebwa
sente, ekirikumanyisa ngu obworo aha rurengo rw'ekyanga nibweyongyera.

 3. Okwihwamu obwesigye

Enguzi neereetera abantu baiha obwesigye omu gavumenti, kandi etaho embeera
y'abantu obuteehwera hamwe n'okwehwa amasiko. Enguzi etarikutangwa nainga
etarikubingwa neereetera enguzi yaayeyongyera. Neekyendeeza aha ntaasya
y'esente omu mirimo kandi eteganisa obwebembezi bw'oburainganiza.

Abari b'enguzi biine kuba nibashereka ebikorwa byabo ngu batabakwata,
kwonka okushereka tikurikukorengana Obutegyeki bw'abantu. Obutegyeki
bw'oburingaaniza n'obutegyeki bw'abantu. Eki nikimanyisa ngu abatuuragye
boona b'eihanga baine obugabe bw'okumanya eki gavumenti erikukora obwire
bwona. Gavumenti neetegyekwa abantu. Abari b'enguzi ku barikushereka
ebikorwa byabo by'oburi bw'enguzi, aho, nibaba bateganisa demokorase.

4.0 Omurimo gwawe ni guuha omu kurwanisa enguzi?

4.1 Ni murimo ki ogu ebitongore ebitari bya gavumenti biine omu kurwanisa
enguzi?
Ebitongore ebitari bya gavumenti biine omurimo muhango, ahabw'akakwate ku
biine omu kurwanisa enguzi. Nigwo muringo mukuru ogurikuhika aha batuuragye
ba buriijo. Omurimo ogu ebitongore ebitari bya gavumenti birikukora,
namunonga omu kumanyisa abantu aha bikwatiraine n'enguzi t'okaagurabyamu
maisho. Ebitongore ebitari bya gavumenti biine kukora ebintu ebirikwegyesa
kurwanisa oburi bw'enguzi, nka kimwe aha puroguraamu z'okumanyisa abantu
boona. Biine kwegyesa abantu kushaba ebintu by'omutindo, kuheebwa
obuhereza, obwerangaro hamwe n'okubariirira enkozesa y'esente nainga
ebintu. Ebibiina ebitari bya gavumenti byayejumbira omu kureebuuza
zaapuroguraamu, nibwe obwerangaro hamwe n'embariirira y'ebikozesiibwe
eraahikweho.

4.2 Omurimo gw'amahurire ni guuha?

Omu eihanga ryaitu eri eririmu obutegyeki bw'oburainganiza, ahu obusingye
bw'okugamba ekiri aha mutima buri omu Ngyenderwaho y'eihanga, amahurire
nigakora kihango munonga okwanika enguzi, kumanyisa abantu boona, kukora
kandi kworeka omutindo gw'omwoga. Amahurire gaine obujunaanizibwa
bw'okureeba ngu ebicweka bishatu by'eihanga byarondoorwa aha nguzi. Nitwija
kusiima omurimo gw'abanyamahurire baaba nibatunguura emicwe kandi
bakajumirira enguzi.

4.3 Abatuuragye baine murimo ki?

Okutangira n'okurwanisa enguzi n'obujunaanizibwa bwa buri mutuuragye na
buri ntuura ya Uganda. Eiteeka ry'okurwanisa enguzi erya 2009 nirita
obujunaanizibwa ahari buri mukozi wa gavumenti, orikuba araganisibwe kandi
akaheebwa akasiimo, kuhayo amukuru aha poriisi. Buri muntu weena orikuhayo
akasiimo nawe aine obujunaanizibwa obwo. Nahabwekyo, kishemereire kumanywa
ngu obutahababa omushango gwona gw'enguzi nagwo n'omushango gurikuheebwa
ekifubiro.

 CAPTION

5.0 Noobaasa kukora ki kurwanisa enguzi?
5.1 Noobaasa kweshomesa ota hamwe n'okushomesa bagyenzi baawe aha nguzi?

Nkaidaara ry'okubanza, oine kubanza waamanya eki enguzi eri nainga shi eki
erikumanyisa n'eki orikubaasa kugikorera. Abatuuragye abarikugimanya baine
kwegyesa abandi omu kyanga aha nshonga egi. Omu muringo ogu, buri omwe
arikuha obuheereza omu bantu boona - kahabe omu minisiture, omu kampuni ya
gavvumenti, omu kampuni y'abantu buntu, nainga omu kitongore ekindi kyona
nibabaasa kumureebuuza obumanyiso bwona bw'enguzi. Ekikuru munonga eki oine
kukora kumaraho enguzi, n'okumanya enguzi n'enki, okashomesa abandi aha
nguzi kandi okareeba ngu waakora ekirikubaasika kutangira enguzi.

Abatuuragye bagyenzi baawe oine kubatamu omuhimbo kurugayo baaba nibamanya
ngu beereebaireho omuri w'enguzi.

Ogundi omuringo gw'okureeta eiraka ryawe kuhurirwa n'okutunga abantu baingi
b'ekyanga abarikubaasika kuta omukono aha kihandiiko ky'okweteerera enduuru
omu kwanga enguzzi, ekirikubaasa kuheebwayo aha b'obushoborozi.

Enkiiko z'abantu boona z'obutoosha ez'abatuuragye zishemereire kuteebwaho
kureeba ngu amakuru garikukwata aha nguzi gaamanywa buriijo, nk'oku
kirikubaasika. Enkiiko ezi nazo nizibaasa kukora nk'oruteerane oru abantu
boona babaasa kuhurirwa aha kwetomboita kwabo aha micwe y'abakozi ba
gavumenti ei barikureeba nk'enguzi. Omu nkiiko nk'ezi, abatuuragye
nibabaasa kwejumbira omu kwombeka enkora etari y'oburyarya erikuha
obuhereza aha bantu batari bamwe na bamwe. Mwine kuba nimuteisa aha
mishango y'enguzi hamwe n'ebituga ebirikuba biriirwe abandi ahabwokuba
enguzi neehenda amateeka kandi yaaba etatangirwe neerugamu enguzi empango

5.2 Omurimo gwa ofiisi ya Kariiso-riiso wa gavumenti ni guuha?

Gumwe aha mirimo emikuru eya Kariiso-riiso wa gavumenti n'okucondooza
emishango y'oburi bw'enguzi kandi hamwe n'okutwaza kubi abakozi ba
gavumenti. Noobaasa kuhayo ekwetomboita omu ofiisi ya Kariiso-riiso wa
gavumenti waaba nooyenda ngu bateho okucondooza aha mushango
ogurikuteekateekwaho kuba enguzi. Yaamara kucondooza okwetomboita, kandi
yaashangamu enshonga y'okugumizamu y'okucondooza, naija kumanyisa
owaayetomboita. Haaba hariho enshonga z'okuza omu mbuga z'amateeka, Kariiso-
riiso wa Gavumenti naija kuzitwarayo. Kariiso-riiso aine okureeba ngu
tiyaayatura ebirikukwata ahari ogwo owaahayo okwetomboita.

Ofiisi ya Kariiso-riiso wa Gavumenti niyo etairweho Engyenderwaho
y'Eihanga. Obushoboorozi bwa Kariiso-riiso wa Gavumenti niburuga omu mutwe
gwa 13 akacweka ka 225 ak'Engyenderwaho ya Uganda eya 1995 ni "kutunguura
entegyeka enungi omu ihanga rya Uganda, obujunaanizibwa hamwe n'obutegyeki
burikugyendera aha biragiro", omu kukora emirimo egi ahaifo:

 • Omurimo gw'obucondoozi ogw'okutunguura oburingaaniza, kukora gye
 emirimo hamwe n'entegyeka enungi aha bantu boona. akacweka 225(1) (a),
 (c) na (e)eby'Engyenderwaho y'Eihanga.
 • Omurimo ogw'okurwanisa enguzi akacweka 225(1) b ak'Engyenderwaho
 y'Eihanga
Kutaisa omu nkora Engyenderwaho y'Entwaza y'ab'Ebembezi akacweka 225(1) (d)
n'akacweka 234 ak'Engyenderwaho y'Eihanga.
 • Kwongyera amaani omu kumanyisa abantu aha micwe n'omugasho
 gw'okugyendera aha Ngyenderwaho hamwe n'emirimo ya Kariiso-riiso wa
 Gavumenti akacweka 225(1) (f) ak'Engyenderwaho y'Eihanga.

Kariiso-riiso wa gavumenti aine obushoborozi bw'okukyondooza, kureetera
okucondooza, kukoma, kureetera kukoma hamwe n'okuhozesa emishango
erikukwata ahaburi bw'enguzi, kukozesa kubi ofiisi za gavumenti, akacweka
225 ak'Engyenderwaho y'Eihanga.
Ahabw'enshonga z'okuta ebigyendererwa byayo omu nkora, ofiisi ya Kariiso-
riiso wa gavumenti n'ekitongore kimwe kwonka amataagi (directorates)
mukaaga hamwe n'ebicweka (divisions)bishatu. Kwenda ngu ehisye obuhereza
haihi n'abantu, Kariiso-riiso wa gavumenti ataire ofiisi ikumi na mukaaga
(16) omu bicweka byona by'eihanga.

Endagiiriro y'okuhikiirira ofiisi ya Kariiso-riiso wa Gavumenti n'egi
ahaifo:
The Inspectorate of Government
Jubilee Insurance Centre
Plot 14, Parliament Avenue
P.O. Box 1682, Kampala
+256 414 344219 / 414 259733 / 414 255892 / 414 251462 (General Lines esimu
za boona)
+256 414 347387 (Hotline eriho ebwire bwona)
Fax: +256 414 344810
pr@igg.go.ug

 CAPTION

5.3 Omurimo gw'ekitongore ky'Emicwe n'Obuntu-buzima ekirikumanywa nka
Directorate of Ethics and Integrity (DEI)

Ekitongore ky'Emicwe n'Obuntu-buzima nikiiha obushoboorozi bwakyo omu
Kacweka ka 99(4) ak'Engyenderwaho y'Eihanga erikuha Puresidenti
orusa/obushoboorozi bwokuha buri kitongore kyona emirimo kumuhweraho omu
kukora emirimo ye erikushoboororwaho omu Kacweka 94(1). Ahabw'ekyetaago
kyokukwatira hamwe kurwanisa enguzi, Ekitongore ky'Ebyemicwe n'Obuntu-
buzima kikataibwaho n'ekigyendererwa ky'okurundaanira hamwe amaani
g'okurwanisa enguzi kandi n'okuha amaani Uganda kureeba ngu yaaguma aha
musingye gw'emicwe n'okugyendera aha mateeka.

Noobaasa kuha okwetomboita kwawe, oteeyatwire, omu kitongore ky'Emicwe
n'Obuntu-buzima aha ndagiriro egi ahaifo:

Directorate of Ethics and Integrity
P.O. Box 7142
Kampala-Uganda
Phone Esimu: 0414 301600

5.4 Omurimo gwa poriisi ya Uganda ni guuha?
Omu kitongore kya Poriisi ya Uganda, harimu ofiisi z'omutaano eziine
abukugu omu kucondooza enguzi n'obu haraabe hatariho ofiisi etairweho
kucondooza enguzi. Ofiisi ezi ni: Ofiisi ya Mbega nainga CID, ofiisi
erikurwanisa enguzi erikumanywa nka Anti Corruption Unit hamwe n'egyo
erikujunaanwa aha mutindo erikwetwa Professional Standards Unit. Ofiisi ezi
boona ziri aha ntebe nkuru ya Poriisi omuri Kampala.

Obushoboorozi bwa Mbega mukuru wa gavumenti niburuga omu Ngyenderwaho
y'Eihanga hamwe n'omu iteeka erya Poriisi ya Uganda. Mbega mukuru wa
gavumenti aine orusha/obushoborozi bw'okumanya n'okuzibira, okucondooza
emishango omu myanya y'abantu boona hamwe n'omu bicweka. Omugwa 1998,
eitaagi eririkumanywa nka National Fraud Squad rikateebwaho, kucondooza
emishango eine akakwate n'obushomankuzi omu ihanga ryona. Ahabw'obuzibu
oburi omu mishango y'obushuma n'enguzi, ekitongore ekya Anti Corruption
and Economic Crimes kikatandikaho omu Kitongore ky'Obwa mbega ekirikwetwa
Directorate of Criminal Investigations kukora aha nshonga z'enguzi omu
bitongore bya gavumenti n'ebyabantu buntu.

Noobaasa kuhayo okwetomboita kwawe aha kitebe kikuru kya poriisi omuri
Kampala nainga omu poriisi ekuri haihi. Nabwo, noobaasa kuteera esimu ya
poriisi etarugaho eri 0414 233814 nainga 0414 250613, kuruga omu kicweka
kyona omu Uganda.

Endagiiriro ya mukuru wa Poriisi ya Uganda n'egi ahaifo:
P.O. Box 2973
Kampala – Uganda
Phone: +256 – 41 – 234823
Fax: +256 – 41 – 347429

5.5 Omurimo gw'Omuhababi wa Gavumenti orikumanywa nka DPP ni guuha?

Ofiisi y'Omuhababi wa Gavumenti neiha obushoborozi bwayo omu kacweka ka 120
ak'Engyenderwaho y'Eihanga. Emirimo mikuru ya DPP omu kurwanisa enguzi ni:
kuha Mbega mukuru wa gavumenti obuhabuzi bw'ebiragiro omu kucondooza
kw'emishango yoona y'obukozi bwa bibi kandi n'okutaho hamwe n'okuhurira
emishango y'enkozi za bibi eza buri omwe nainga buri kitongore omu kooti ya
buri muringo kwihaho kooti y'amahe erikwetwa Kooti Maasho. Ekindi, ofiisi
y'omuhababi wa gavumenti neekora aha kushaba kwa buri muringo, kushwijuma,
hamwe n'okujuriza kw'emishango ezirikuruga omu bukozi bwa bibi otairemu
ez'enguzi.

Ofiisi y'Omuhababi wa gavumenti ecwiremu ebicweka bibiri: ekirikurwanisa
oburyarya/oburyangatanisa ekiri aha ntebe nkuru, hamwe n'ekirikurwanisa
enguzi ekirikushangwa omu Anti Corruption Court. Ebicweka bibiri ebi,
bikateebwaho abw'obuzibu oburi omu mishango y'oburyarya hamwe n'enguzi,
obwire hamwe n'ebintu ebirikwetaagwa kukora aha mishango egi hamwe
n'obutazaanazaana/ obukuru bw'emishango egi eine aha bwa boona n'akakwate
ku eine aha by'entaasya y'eihanga n'entunguuka. Noobaasa kuhayo
okwetomboita kwawe, oteeyatwire, aha ntebe nkuru ya DPP omuri Kampala
nainga omu disiturikiti yaabwe. Endagiiriro eri:

Directorate of Public Prosecutions
Workers House 12th and 11th Floor Southern Wing, Plot 1
Pilkington Road
P.O. Box 1550
Kampala – Uganda
Esimu: 0414 332504

CAPTION

5.6 Omurimo gw'Ekitongore ekirikureebuuza ebindi ekya Inspection Unit omu
Kitongore ky'Emirimo

Ekitongore eki kitairweho kutunguura omurimo gw'okureebuuza kwenda kumaraho
obunafu, obutakozesa gye ebintu, hamwe n'obutakora omu buhereza bw'abantu.
Ekitongore kikaheebwa obujunaanizibwa bw'okureebuuza abari omu buheereza
bw'abantu boona ebikwatiraine n'okuhika aha bigyendererwa hamwe
n'okureebuuza enkora y'abakozi ba gavumenti. Bahikiirire aha:

Public Service Inspection Unit
P.O. Box 7003
Kampala – Uganda
Phone: 0414 – 341417

5.7 Omurimo gw'ekitongore kya Public Procurement and Disposal of Public
Assets Authority (PPDA)

Ekitongore ekya PPDA kitairweho iteeka erya Public Procurement and Disposal
of Public Assets erya 2003. Omurimo mukuru gwa PPDA n'okuta omu nkora
ebiragiro byona ebirikukwata aha kugura n'okuguza ebintu bya gavumenti omu
Uganda, nainga shi, aha rurengo rwa MDA na LG, PPDA neeyetengwa munonga
kureeba ngu okushaba kwaba okwamazima, boona baakwejumbiramu, kwaba
okw'oburingaaniza, tikwasherekwa, kandi kwakuratira amateeka n'omutindo.
Kwongyereraho, PPDA neetaho amateeka g'omutindo ogu ebintu bya gavumenti
biraagurirweho nainga biraagurizibweho abo abashemereire kubiguza
n'okubigura.

Public Procurement and Disposal of Public Asserts Authority (PPDA)
P. O Box 3925
Kampala – Uganda
Tel (+256) 414 311 100
Fax (+256) 414 344 858

5.8 Omurimo gw'Omushwijumi wa Gavumenti
Ofiisi y'Omushwijumi wa Gavumenti etairweho akacweka ka 163
ak'Engyenderwaho ya Uganda kandi orusa, emirimo hamwe n'obushoborozi bwayo
niburuga omu Iteeka ry'Obushwijumi eririkwetwa National Audit Act, erya,
2003. Omurimo omukuru ogw'Omushwijumi n'okushwijuma ebitabo by'ababazi ba
gavumenti hamwe n'ebitongore byona ebitairweho Eiteeka rya pariamenti,
reero akaha ripoota pariamenti buri mwaka. Omurimo ogwo nigukorwa omu
kubara n'okushwijuma ebitabo by'embariirira ebya ebitongore bya gavumenti,
obwo arikwetegyereza yaaba sente zaakozire omurimo gwazo kandi zikozire kyo
kyenyini. Reero yaaheza, akore ripoota za Pariamenti buri mwaka kandi
areeberere enshohoza y'esente ezirikubiika haamwe, enshohoza ya gavumenti,
ebi gavumenti eraatemu sente, ashwijume ebiguzirwe n'ebiguziibwe omu
bitongore bya gavumenti kandi aheyo ripoota ahari ebyo ebitahikire hamwe
n'enguzi ei araashangye omu kushwijuma kwe.

Office of the Auditor General (OAG)
P.O. Box 7083
Kampala – Uganda
Phone 0414-344340

5.9 Omurimo gw'ekitongore ky'emishoro ekya Uganda Revenue Authority (URA)

Ekitongore ky'emishoro nikiiha obushoborozi bwakyo omu Iteeka
ry'ebyentaasya erya 1991 akacweka 196. Ekitongore kikataibwaho kureeberera
n'okuha amateeka aha bikwatiraine n'emishoro, kushwijuma, kushorooza kandi
kubariirira sente zoona ezishoroziibwe omu mishoro. Emishango y'okunyaga
emishoro hamwe n'enguzi omu mushoro neeyaturwa omu kitongore ky'emishoro
ekya URA aha ndagiiriro:

Uganda Revenue Authority (URA)
P.O. Box 7279
Kampala – Uganda
Phone: 0414 – 0800117000

 OFFICE OF THE PRESIDENT
 DIRECTORATE FOR ETHICS AND INTEGRITY
 2nd Floor, Social Security H`se
 Plot 4 Jinja Road
 P. O Box 7142, Kampala
 Website wwwdei.go.ug

-----------------------
TWENA HAMWE, REKA TWONGYERE KURWANA ORUGAMBA RW'OBURI BW'ENGUZI
</runya>
<runya id="file2565125" filename="handbook_2_runyankore.pdf">
OBWENGYE BW’OKUTUNGUURA ZA BIZINESI
Z’ABAHINGI B’EMBIBO AB’ORURENGO RW’AHANSI.
AKATABO KA KABIRI

OBUTABO BW’ABAHINGI B’EMBIBO AB’ORURENGO
RW’AHANSI
Ekihandiiko eki kikashohozibwa aba
International Center for Tropical Agriculture
(CIAT)

Kikahandiikwa kandi kyashwijumwa
Soniia David na Beth Oliver

Ebishushani n’ebya
Daudi Ibanda
Entebeekanisa n’eya
Swift Print Limited

CIAT neehiga ebitongore n’ebibiina by’abantu
okuvunuura, okushohoza n’okukoresa akatabo aka.
Yohereza okumanyisa kwona okurikukwata aha
kuvunuura, okushohoza nari okukoresa akatabo aka
aha ndagiiriro egi.
CIAT
P.O BOX 6247 Kampala Uganda
Fax: 256-41567635
Email: ciatuga@imul.com.
Kope z’ebishushani noozitunga kurabira aha ndagiiriro
eyaayorekwa aha ruguru waaheza kuzishaba.

Ebishushani kutoora buryo kuruga ahaiguru, Berga Lemaga,
Leuben Otsyula, Berga Lemaga, Roger Kirkiby.
Ekiijusyo:
S. David na B. Oliver. 2002. Obwengye bw’okutunguura za
bizinesi z’abahingi b’embibo ab’orurengo rw’ahansi. obutabo
bw’abahingi b’embibo ab’orurengo rw’ahansi. Akatabo ka kabiri.
Ennkoragana omu kucondooza aha mbibo z’ebihimba omu
Africa. Obutabo oburi kushohora omu nkuratana omu bwire butari
bumwe, Enamba 36. CIAT, Kampala, Uganda.

89

EBIRIMU
Orupapura
Okusiima………………………………………………………………v
Enturukiriro aha butaboobukurataine……………………………….vi
Eshuura 1:
Ahabwenki oshemerereire kutandika bizinesi
y’embibo?…………............................................…1
Eshuura 2:
Okusharamu kutandika bizinesi
y’embibo…………………………....................….3
Bizinesi y’embibo neeyetaagwa omu kicweka
eki?………………...........................................…...5
Nkambaasa kushohoza embibo z’omutindo
murungi?…………......................................…….10
Ninye muntu ohikire orikubaasa kukora bizinesi
y’embibo kurungi?……………………….....……11
Niki eki nyine kukokora kureeba ngu bizinesi
yangye y’embibo yaagyenda gye?…….....……..14
Ntandike bizinesi y’embibo?……………………21
Eshuura 3:
Enteebeekanisa ya bizinesi……………………...22
Okukora entebeekanisa ya bizinesi……………..22
Okukora entebeekanisa y’enshohoza n’entaasya
..................……………………23
Okukora entebeekanisa y’enkora
y’esente……………………......................……...25
Okubara esente eziri omu bizinesi……………..27
Eshuura 4:
Okubiika gye ebihadiiko ahbw’entuguuka ya
bizinesi…………....................................………..30
Ebihandiiko bya buri sizoni……………………..30
Entereeza y’ebyokuguza………………………...33
89

Eshuura 5: Okumanya akatare……………………………………35
Manya abaguzi baawe………………………………..35
Oku oshemereire kutwaza abaguzi baawe.…………..35
Okukoregana n’abahingi b’embibo abandi …………36
Okwongyera akatare k’embibo ……………....……...37
Ensiba y’embibo……………………………………..38
Okutunguura embibo…………………………....…...39
Entambura….…………………………………...……39
Eshuura 6: Okuhangusya n’okutereeza bizinesi yaawe………….41
Okukora ekibiina ky’abahingi b’embibo………………41
Eshuura 7: Ebiri omu bugufu……………………………………...44
Ebibuuzo eby’okubuuza omu kucondooza aha akatare…………..47
Ekipande ky’okutereeza amakuru agarikukwata aha katare
k’ebihingwa………………………………….......……………….51
Ekipande ky’okutereeza amakuru agarikukwata aha mihendo
Y’embibo……………………………………………………..51
Ebintu by’okukoresa omu kushohoza embibo z’ebihimba
n’emondi……………..........................................................53
Ekyokureeberaho ky’entebeekanisa ya bizinesi…………………...54
Ebigambo ebirikukoreesibwa omu rurimi rwa bizinesi……………57

89

OKUSIIMA
Obuyambi bw’esente omu kuhandiika akatabo aka bukaruga omu
kitongore kya Canadian International Development Agency (CIDA),
n’ekya Swiss Agency for Development and Corporation (SDC), n’ekya
United States Agency for International Development (USAID).
Omurimo gwa Beth Oliver omu kuhandiika akatabo aka gukayambwa
obuhagizi bwa ACDI/VOCA-Uganda.
Akatabo aka kakagyeresibwa omu Uganda. Omurimo gw’okukagyeza
ogwakozirwe abantu batari bamwe nitugusiima munonga. Abantu abo
barimu ba memba ba Uganda National seed Potato Producers’
Association (UNSPA), Bugwanyi Farmers Enterprise, Kolonyi Home
and Family child Care Group, Harriet Nafuna owa Mission: Moving
Mountains hamwe na John Kyooma kuruga omu Africare-Kabale.
Rupert Best na Colletah Chitsike bakaheereza obuhabuzi bw’amaani
omu kushwijuma orukanga rw’akatabo aka orwabandize kushohora.

89

ENTURUKIRIRO Y’OBUTABO BW’ABAHINGI B’EMBIBO
AB’ORURENGO RW’AHANSI.
Akatabo aka kagyendereirwe kukoresibwa abahingi b’embibo
ab’orurengo rw’ahansi, abashuubuzi n’ebitongore by’abantu b’omu
byaro nk’amashomero, amakanisa/ amakereziya abaine ekyetengo
ky’okuhinga embibo z’ebihingwa bitari bimwe z’okuguza. Akatabo
kagyendereirwe kuyamba abantu abataine bwegyese omu kuhinga
embibo. Noobaasa kushaba obuyambi kwenda kwetegyereza bimwe
aha bihandiikirwe omu katabo aka kuruga omu bitongore nainga omu
bahingisa abakuru.
Akatabo akandi: “Okuhinga embibo z’ebihimba” (omu Rujungu
nibakeeta “producing bean seed”) omu butabo bw’abahingi b’embibo
kakahandiikwa kuyamba abahingi b’embibo z’ebihimba. Ebihandiiko
ebindi ebirikwegyesa aha kuhinga embibo noobaasa kubitunga kuruga
omu bitongore ebindi.
Akatabo aka akakwasire aha bwengye bw’okuhinga embibo z’okuguza
tikagyendereire kihingwa kimwe. Nitukozesa ekigambo “embibo” obwe
tubariiremu ebihingwa eby’emboga, emiti n’ebindi.
Okushoboorora aha rurimi rwa bizinesi:
Ahabw’okugira ngu ebigambo ebimwe ebirikukoresibwa omu rurimi
rwa bizinesi tibirikushangwa omu ndimi zaitu za Afirika, orikukoresa
akatabo aka nari orikukavunuura naabaasa kutamu ebigambo bisya
nainga akorese eby’endimi ezindi nk’Orungyereza nari Orufaransa.

89

ESHUURA 1:

AHABW’ENKI OSHEMEREIRE
KUTANDIKAHO BIZINESI Y’EMBIBO?
Omu kuhinga ebihingwa ebimwe nk’ebihimba, ebinyobwa, emondi
n’ebitakuri, abahingi abingi nibakoresa embibo nari ebirikubyarwa
kuruga omu byabaire bihingirwe omu sizoni ey’enyima. Hoona obundi
abahingi nibagura embibo kuruga aha bahingi abandi, omu katare, nari
omu maduuka nainga obumwe zibagabirwa. Abahingi nibaronda embibo
kuruga ahandi ahabwokuba:
✓ Nibaba bafeereirwe embibo ahabw’omushana mwingi, enjura
erengyesereize, endwara z’ebihingwa amari nainga
ahabw’okuzibiika kubi
✓ Bakarya nainga bakaguza byona ebi baashaarwire
✓ Nibenda kuhinga emisiri mihango kwonka embibo ezi biine
zitarikumara
✓ Nibenda kuhinga aha mbibo ensya.
Ekigyendererwa ky’okutandika bizinesi y’okuhinga embibo n’okwenda
kushohoza embibo z’okuguza ez’omutindo gw’ahaiguru, kandi
okatunga esente kuruga omu buheereza obwo.

Embibo nizibaasa kukuheereza esente.
89

Bizinesi y’omuringo ogu neekora gye aha bihingwa bimwe bitari
byona.Ekihingwa nikibaasa kurugwamu bizinesi y’embibo haaba hariho
ebi:
✓ Abahingi baaba batamazirwe n’embibo eziriho nainga batakunzire
mutindo gw’embibo zaabo nari ezirikuguzibwa omu butare
n’amaduuka
✓ Abahingi baaba bataine mbibo zirikumara omu bwire bw’okubyara
✓ Ekihingwa kyaba nikikwatwa endwara ezirikushangwa omu mbibo
nari omu itaka (ekyokureeberaho endwara y’emondi)
✓ Abantu ba buriijo baaba nibabaasa kukora embibo z’omutindo
murungi.
Akatabo aka tikarikugamba aha kihingwa kimwe nari bimwe. Kwenda
ngu oyetegyereze gye, nitukuheereza ebyokureeberaho by’emondi
n’ebihimba. Abahingi b’embibo z’ebihimba bashemereire kushoma
akatabo aka hamwe n’akandi aka: “Okuhinga embibo z’ebihimba”
(“Producing bean seed”)
Bizinesi y’embibo neeha abantu obuheereza bw’emiringo eshatu:
1
Embibo z’omutindo murungi: N’obu abahingi barikuba
nibakunda omutindo gw’embibo ezaabo, obumwe nibashanga
omutindo gw’embibo ezibarikugura omu butare, omu maduuka
n’ahandi gutaboneire. Embibo ezi, nk’ez’ebihimba nari ebindi
bihingwa eby’enjuma obumwe niziba zihombataine, zihumbire,
zihindukire nainga zimungirwe nari obundi ziri orujwangye.
Embibo z’emondi obumwe niziba ziine endwara erikuzoomya.
2
Okutunga embibo: Abahingi nibakira kuburwa embibo obwire
bw’okubyara bwaheza kuhika.Embibo zaaba nizikorerwa omu
kicweka ekyo kukira kukorerwa hare munonga nikimaraho
oburemeezi bw’okuburwa embibo omu bwire bw’okubyara.
3
Okuhinga embibo ensya: Abacondoozi nari obumwe abahingi
nibareetaho embibo nungi z’ebihingwa bitari bimwe kwonka
bashanga oburemeezi omu kuzihisya abahingi ahabw’obwingi
bwabo. Abaine bizinesi y’embibo nibabaasa kukoragana
n’abacondoozi nari abahingi abu bari kugyerezaho kwenda
kumanya n’okuguza embibo ezongiirweho omutindo.
89

Okutandika bizinesi y’embibo nikikuyamba kigaruka kiyamba
n’abahingi omu kicweka ekyo ahabwokuba embibo nungi nizireetaho
okweza, abantu batunga ebyokurya bingi n’eby’okuguza. Nikyetaaga
okwegyendesereza munonga waaza kushohoza embibo z’omutindo
murungi. Nahabwekyo nikyetaagisa okutunga obuhabuzi kuruga aha
bacondoozi n’abahingisa abakuru. Noobaasa kutunga ebihandiiko
birikutendeka aha bihingwa ebimwe.

ESHUURA YA 2:

OKUSHARAMU
KUTANDIKA BIZINESI Y’EMBIBO.
Otakatandikire bizinesi, oshemerereire kubanza waayetegyereza waaba
noogibaasa, waaba noobaasa kushohoza embibo omu bwingi,
z’omutindo murungi, kandi aha mihendo eringaniire. Nooyetenga
okumanya kwingi kandi okeebuuza ebibuuzo bingi otakashaziremu
kutandika bizinesi y’embibo.

Teekateeka n’obwegyendesereza otakashaziremu kutandika
bizinesi y’embibo.
Oshemereire kuraba omu matembezo mushanju omu kusharamu
kutandika bizinesi y’embibo.
89

Amatembezo g’okutandikaho bizinesi y’embibo.
Manya yaaba bizinesi y’embibo
neyetaagwa omu kicweka eki orimu.

Hindura
ekihingwa

Manya yaaba noobaasa kushohoza
embibo z’omutindo murungi.
Manya yaaba noobaasa kukora gye
bizinesi y’embibo
Manya eki oshemereire kukora

Shwijuma kandi oteekateeke aha bi
okyondoorize otungye ekishushani
ky’amagoba ga bizinesi n’entunguuka
yaayo.

Byara ekicweka ky’omusiri
ahabw’ekicweka kyokubanza.
Banza ogyezeho oguze embibo oreebe
yaaba zaagurwa
Torikubaasa Kukora amagoba
aha mbibo ezi waaguza.
Noobaasa kukora amagoba aha
mbibo ezi waaguza
Sharamu aha kukora bizinesi y’embibo
89

Hindura
omuringo
gw’embibo

Bizinesi y’embibo neeyetaagwa omu kicweka eki?
Manya yaaba embibo nizeetaagwa
Manya ebihingwa n’embibo ebirikwendwa munonga
Teebereza obuhango bw’akatare k’embibo
Manya yaaba hariho abandi abarikuhinga embibo

Okucondooza aha katare n’omuringo gw’obuteeka ogu abashuubuzi
barikutungiramu okumanyisibwa kuhikire okurikubabaasisa
kutebeekanisa n’okubaririra bizinesi zaabo. Ahabw’abakozi b’embibo,
okucondooza aha katare nikubayamba kugarukamu ebibuuzo ebi:
✓ Nibihingwa ki ebi abahingi barikwenda embibo zaabyo?
✓ Ni mihendo ki ei abahingi barikubaasa?
✓ Oshemereire kushohoza embibo zirikwingana ki buri sizoni
y’okugyara?
✓ Buri muhingi naabaasa embibo ziririkwingana ki?
✓ Abahingi nibakunda kugura nkahi embibo?
✓ Ni baguzi ki abandi abaakubaasa kuba nibenda kugura embibo?
✓ Ni biragiro ki ebirikugyenderwaho omu kuhinga embibo za buri
kihingwa?
Okucondooza aha katare kushemereire kukorwa otakatandikire bizinesi
y’embiboo kandi kugume kukorwe aha nyima y’emyaka 3-4 kwenda
ngu omanye empinduka ezirikubaho omu katare k’embibo.
Emiringo ebiri y’okukoramu okucondooza niyo erikushoboororwa omu
kihandiiko eki:okucondooza okw’okubuuza n’okwetegyereza.
Okucondooza okw’okubuuza nikukworwa aha bantu bakye omu
kicweka bwanyima otwara ebigarukwamu kuba ebyo ebi abantu boona
barikwenda.
Okucondooza okw’okwetegyereza, omuntu naayetegyereza embeera
eziriho aha kintu ekyo bwanyima ahendera n’okusharamu kurugiirira
aha bi yaareeba.
89

Okucondooza okw’okubuuza
Waaba noocondooza aha katare k’embibo oshemereire kutunga amakuru
kuruga aha bantu b’emiringo mingi nari ebitongore: abahingi, ebibiina
by’abahingi, n’ebitongore, ab’amaduuka, n’abaine amaduuka
g’eby’obuhingi, amashomero againe emisiri n’ebibiina by’entunguuka
nk’ebigombe bitari bya gavumenti ebirikukorera omu byaro na za
purogyekiti.

Kora okucondooza aha baguzi b’emiringo mingi
Rundaana amakuru g’emiringo mingi kuruga ahari buri bantu
orikukoresa emiringo mingi y’okubuuza nk’oku erikworekwa omu
kipande eki ahaifo:

89

Okucondooza aha katare
Ow’okubuuza

Ebi orikwenda kumanya

Omuringo gw’okubuuza

Embibo kugira akatare
Embibo ezi barikukunda
Embibo ezi barikuhinga
Ekyetengo ky;embibo ensya
Ebikuru ebirikukwata aha
mutindo gw’embibo
Omuhendo ogu barikubaasa
kuguriraho embibo.
Emihendo y’embibo
eziguziibwe
Embibo eziguziibwe
Ekika ky’embibo ziguziibwe
Obwingi bw’embibo
eziguziibwe
Amagoba agakozirwe
Ebizibu ebiri omu kuguza
embibo
Emihendo ei abantu
barikubaasa
Ekyetengo ky’okugurira
omu bwingi
Emyanya ei barikushangwamu

Okubuuza

Abahingi b’embibo

Ebihingwa
Embibo n’emiringo y’embibo
ezi barikuhinga
Emihendo y’embibo ezi
barikuhinga
Obwingi bw’embibo ei
barikuhinga
Enshohoza
Embariira y’amagoba
Ei embibo zirikuguzibwa
Ebizibu ebiri omu kuguza embibo

Okubuuza
n’okwetegyereza
embeera

Amashomero,
ebitongore by’abantu,
na za purogyekiti

Ekyetengo ky’okugura embibo
Emihendo ei barikubaasa
Embibo ezirikukundwa
Ekyetengo ky’okuguririra omu
bwingi

Okubuuza

Abahingi n’ebibiina
by’abahingi

Abarikuguza embibo
(abashuubuzi,
ab’amaduuka,
n’abamaduuka
g’eby’obuhingi)

Abahingisa abakuru
n’abacondoozi

Entwaza n’ebiragiro ebirikukwata
aha mbibo

89

Okubuuza
n’okwetegyereza embeera.

Okubuuza

Sharamu aha bwingi bw’abantu n’ab’ebitongore abu oraagambe nabo.
Ku oraabe ogyendereire kugira akatare kahango, noija kucondooza omu
byaro bingi. Reeba ngu waabuuza abantu abu otarikumanya kwenda
ngu otungye amakuru garukumara. Emibaro egi ahaifo neebaasa
kukuyamba.
Abahingi: 20 buri kyaro. Toorana amaka againe entaasya
entarikushushana (noobaasa kuronda abagaiga 5 abaarwagati 8,
n’abooro 7)
Abashuubuzi: 5-8
Abahingi b’embibo: Nikirugiirira aha mubaro gw’abariho.
Amashomero: 3-5
Ab’ebitongore by’entunguuka: Nikirugiirira aha mubaro gw’ebiriho.
Banza okore orukarara rw’ebibuuzo ebi oraabuuze. Hikiirira abantu
nainga ebitongore ebi otooraine kubuuza. N’eky’omugasho waaba
noobuuza abahingi, kubuuza omuntu oine obujunaanizibwa
bw’okureeberera embibo. Kaingi omuntu nk’ogu naakira kuba ari
omukazi. Handiika ebi abantu barikugarikamu kwenda ngu oije
oyetegyereze ebigarukwamu reero osharemu.
Okucondooza okw’okw’ekwetegyereza embeera
Noobaasa kuntunga amakuru agandi agarikukwata aha katare kurabira
omu kwetegyereza ebirikubaho omu kicweka ekyo. Za omu butare
n’amaduuka omu bwire butari bumwe omu mwaka kureeba abarikuguza
embibo, emiringo y’embibo erikuguzibwa, omutindo gwazo, ni ryari
obu abantu barikuzigura kandi n’ebi barikubuuza abashuubuzi.
Oshemereire kutereeza gye amakuru agu waarundaana. Kworesa
ebipande ebiri aha mpapura 46-47 zikuyambe okutereeza amakuru
g’okwendwa kw’embibo, emihendo y’embibo, ebiine omugasho aha
muhingi, n’emiringo y’embibo ezirikuguzibwa munonga.
Okutoorana ebihingwa n’embibo za bizinesi yaawe.
Nooza kusharamu aha bihingwa n’embibo zaabyo ezi oine kukorera
embibo kandi n’okusharamu obwingi bw’ebihingwa ebi oine kukoraho.
Sharamu eky’okukora waaheza kucondooza aha katare.
89

Bizinesi y’embibo ni nungi aha bihingwa bimwe kwonka bitari
byona.

Okuhinga embibo z’ebihingwa birengire ahari kimwe ziine
emigasho mingi:
✓ Akatare k’ekihingwa kimwe kaaheza kukyendeera,
noogumizamu n’ekihingwa ekindi.
✓ Noobaasa kukora esente kuruga omu mbibo waaba noohinga
orikuhindura ebihingwa.
✓ Nooba oine eby’okuguza bingi ebirikubaasa kukwongyerera
amagoba kandi kikakyendeeza aha kufeerwa munonga omu
mpinduka z’embeera z’obwire.
Oburemeezi buhango oburiho buri omu kuhinga ebihingwa birengire
ahari kimwe n’okugira ngu nooba oine kukora munonga kandi
orikwetaaga ebikoreso bingi n’obukugu bw’amaani. Kwenda ngu
bizinesi yaawe etunguuke, oshemereire kukora aha bihingwa bikye nka
1 nari 2 buri murundi. Waasharamu kuhinga embibo z’ebihingwa 2,
reeba ngu waatoorana ebihingwa ebirikuhingwa hamwe kwenda ngu
okorese eitaka rikye. Ekyokureeberaho ebihimba n’emondi nibigyenda
gye hamwe. Noobaasa kusharamu kubihinga hamwe buri sizoni nainga
sizoni emwe.
89

Okutunguuka kwa bizinesi yaawe nikwija kurugiirira aha mbibo ezi
oraatoorane kukanyisa.

Toorana kurungi embibo zaawe aha bw’okwenda kutunguura
bizinesi yaawe.
Kanyisa embibo eziraagire akatare zonka. Embibo za buri kihingwa
ziri omu miringo eshatu.
1:
Embibo eza buriijo: ezi barikukira kuhinga: Ezi n’embibo ezi
bahingire kumara emyaka mingi.
2
Embibo eza buriijo ezitarikukira kuhingwa: Ezi n’embibo ezi
abantu barikukira kukundaho ebintu bimwe kandi zirikuhingwa
abantu bakye obwire obu. Embibo nizikira kutakanya ahabwa
ibura ry’embibo.
3
Embibo ezongiirwe omutindo: Ezi n’embibo ezikwozirwe
abacondoozi nainga abahingi ezirikwera munonga kandi nizikira
kuba zitarikurahuka kukwatwa burwaire n’obukooko. Embibo
enyingi omuri ezi niziba nizishushanira kimwe n’embibo eza
buriijo.
Waaba nootoorana embibo ezi oraakanyise, omuri ezi ishatu, gyenderera
oburungi n’obubi bwa buri muringo nk’oku biri kworekwa ahaifo.
89

Emiringo y’embibo ezirikubaasa kuhingwa.
Emiringo
Embibo eza buriijo
ezirikukira kuhingwa

Ebirngi ebiziriho Ebibi eziriho
Abahingi nibazimanya
Ziine obubonero obu
abahingi
barikuzikundaho

Abahingi nibabaasa
obutazigura ahabw’okugira ngu
ziri omu maduuka, omu butare,
n’omu bandi bahingi.
Tizirikurahuka kukanya
Tizirikwera gye kandi obumwe
tizirikugumira burwaire
n’obukooko.

Embibo eza buriijo ezi
batarikukira kuhinga

Embibo ensya

Abahingi nibabaasa
kuzigura aha
mihendo y’ahaiguru
ahabwokuba
tizirikukira kukanya
Nizeera munonga
kandi zigumira
endwara n’obukooko
Abahingi nibabaasa
kuzigurira aha
mihendo y’ahaiguru.

Tizirikukira kukanya
Tizirikwera gye kandi obumwe
tizirikugumira burwaire
n’obukooko
Nizibaasa obutagira katare
karungi.
Abahingi nibabaasa kuba
batarikukunda embibo
ensya
Zibaasa kugira obubonero
obu abahingi batarikukunda.

Ekirikukurataho n’okuronda embibo ezi oraashohoze. Noobaasa
obutaheza ekicweka eki waaba nooyenda kushohoza embibo ensya ezi
otakatungire ahu oraaziihe. Otakashaziremu eky’okukora,
n’eky’omugasho kubanza waahandiika emihendo y’embibo
zitarikushushana. Ekipande kirikworeka okutereeza amakuru
agarikukwata aha mhendo nikyorekwa aha rupapura rwa 52.
Okusharamu aha buhango bwa bizinesi yaawe.
Waaba noocodooza aha katare, ni kirungi kumamya ni bantu ki ebi
oriije kuguza. Noija kuguza abahingi b’omu kyaro kyawe n’ebyaro
ebikihereire, noija kuguza omu byaro bingi omu disiturikiti yoona nainga
ekicweka kihango kya ihanga?
89

Bizinesi y’embibo neebaasa kugira obutare bw’emiringo mingi.
Akatare aku orikuranzya nikarugiirira aha buhango bwa bizinesi ei
orikwenda n’ebikoreso (eitaka, abakozi, esente, obwire) ebi oine.

Nkaabaasa kushoza embibo z’omutindo murungi?
Sharamu ekika ky’embibo ezi orikwenda kushohozsa
Teekateeka aha bikoreso n’ebintu ebi orikwetaaga
ahabwa bizinesi y’embibo.

89

Okusharamu aha kika ky’embibo ezi orikwenda kushohoza
Embibo niziteebwa omu bika kwenda kworeka entaaniso eri aha
mutindo gwazo. Ahabw’ebihingwa ebimwe nk’ebihimba, omutindo
nigubarirwa aha kumera kwabyo, oburungi nari yaaba embibo zitaine
burwaire n’akakye. Omutindo gw’embibo z’emondi nigureeberwa aha
buhango (eshemereire kurenzya mirimita 35) n’omubaro gw’emitooka
(oguriho ena n’okukiraho). Kaingi gavumenti neehamya ebika bishatu
by’embibo z’okuguza abahingi.
1. Embibo ezihamiibwe: Embibo ezishohoziibwe abakugu
nk’abacondoozi, abaine embibo z’okuguza. Emisiri y’embibo
ezihamiibwe eshemereire kukyeberwa abakugu omu by’embibo
kwenda kuhamya zaaba nizihikiiriza ebyetaago ebitairweho
gavumenti.
2. Embibo ezongiirwe omutindo:(ezirikwetwa ez’omutindo nainga
ez’okushuubura). Embibo z’omutindo gw’ahansi kukira
ez’orurengo rw’ekika ky’embibo ezihamiibwe nizibaasa kukorerwa
omu bahingi baakuratira enkora nungi n’obwegyendesereza.
3. Embibo ez’abahingi: Embibo ezirikushohozibwa abahingi omu
miringo yaabo y’obuhingi bw’obuhangwa batakuratiire muringo
gwona ogundi gw’okuhinga.
Omuringo gwa bizinesi y’embibo ogurikugambwaho omu katabo aka,
ekikuru nigugyenderera kushohoza embibo ezongiirwe omutindo. Noija
kwetaaga kuronda okumanyisibwa okundi kuruga omu bahingisa
ab’ahaiguru waaba nooyenda kushohoza embibo ezihamiibwe.

Ebikoreso n’ebindi bintu ebi orikwetaaga omu bizinesi y’embibo.
Okushohoza embibo nungi nikyetaagisa ebikoreso n’eby’okuhingisa
ebi abahingi batarikukira kukoresa.

89

Okuhinga embibo nikyetaagisa ebikoreso by’omutaano.
Reeba aha rupapura rwa 53 oyetegyereze orukarara rw’ebikoreso
ebirikwetengwa omu kushohoza embibo z’ebihimba n’emondi.
Noobaasa kutandika bizinesi yaawe n’ebikoreso bikye ebiine omugasho
muhango ebindi obitungye bwanyima bizinesi yaawe yaaheza
kuhanguha.

Ninye muntu ohikire orikubaasa kukora bizinesi
y’embibo kurungi?
Noobaasa kureeberera gye bizinesi y’embibo?
Oine obukugu burikumara omu bizinesi y’embibo?
Oshemereire kukora wenka nainga n’abandi?

Abantu abamwe nibakora gye bizinesi kukira abandi. Ni kikuru
kumanya ngu bizinesi ezimwe zigumire kukora kukira ezindi. Kandi
niziba nizenda obukugu burikumara omu bizinesi. Bizinesi y’embibo
ni bisinesi etanguhi, neeyetaaga obukugu bw’amaani ahabw’enshonga
ezi ahaifo:
89

✓ Akatare kaazo tikahamire (nikahindahinduka obwire bwona)
✓ Hariho okuhayana n’abandi bahingi ahabw’okugira ngu baine
embibo ezaabo
✓ Kigumire kumanya nainga kuteebereza oku abantu baraagure
✓ Embeera z’obwire nizibaasa kuba mbi.
Nooyetenga obukugu omu bintu 8 ebiri ahaifo kubaasa kukora bizinesi
y’embibo kurungi. Ebintu 3 eby’okubanza nibikwata aha bukugu
bw’omuntu kurugiirira aha bi arabiremu enyima kandi ni bimwe aha
mitwarize y’omuntu. Ebishatu ebi tibirikushomesibwa omu katabo aka.
1. Okugira obumanyi omu byobuhingi: Waaba otarikumanya
gye ebyobuhingi torikwija kushohoza ekihingwa kirungi nainga
kusharamu oku waakubaasa kuhinga embibo.
2. Ekyetengo ky’okutunguuka: Ku orikutandika bizinesi, nooba
oine ekihika kingi. Ekyetengo ky’okutunguuka nikiba kiri kingi
kandi nooba oine obuhagizi. Embibo ensya n’emiringo
y’okushohoza embibo emisya nibikureetera kwehurira kurungi.
Bwanyima nihabaasa kubaho ebizibu nk’ekyanda, enjura
erengyesereize, obundi abaguzi babure nari hagire owaarwara
kyetaagise esente z’okumutwara omu irwariro. Aho nootandika
kwebuuza yaaba okutandika bizinesi nikyo kibaire kihikire
kukorwa. Waaba oine ekyetengo kihango ky’okutunguuka, noija
kwetegyereza ngu ebizibu buriijo bibaho, kandi okwikiriza ngu
noobaasa kubisingura nikiija kukureetera okutunguuka.
3. Okutatiina bizibu by’omu bizinesi: Okutandika bizinesi
buriijo harimu ebizibu kandi abantu abamwe nibatiina kukora
ekintu ekirimu obuzibu. N’obu kyakuba kirimu obuzibu bukye
oburikubaasa kubaho, oburikuteekateekwa kubaho omu biro
by’omu maisho. Abantu nk’abo nibasharamu kuhamira ahari
kakye aku biine kukira kukora ekintu kisya. Abamwe nibakora
ekyo eki barikureebamu obuzibu bukye kandi nabwe nibabanza
baakiteeketeekaho baareeba yaaba nibakibaasa. Obuzibu
nibukyendeera waaba noomanya gye bizinesi yaawe,
orikumanya akatare aku oine n’abu orikuhayana nabo omu
89

4

5

6

7

8

bizinesi. Hoona nabwe obuzibu obumwe nk’embeera mbi
z’obwire, amateeka ga gavumenti, empinduka omu katare,
endwara z’ebihingwa, obukooko, n’abashuma bigumire
kwerinda.
Obukugu obu ahaifo nibubaasa kushomesibwa. Hati
nitubugambaho kakye kwonka nitwija kubushoboorora omu
bwijwire omu katabo aka.
Okucondooza aha katare: Nooyetenga kumanya ebihingwa,
embibo, n’ekika ky’embibo ebi abahingi barikwenda kandi
n’emihendo ei barikubaasa kushashura.
Okwetegyereza eby’esente: Nooyetenga kumanya obwire
bwona nangwa otakatandikire, oku waakubaasa kumanya yaaba
bizinesi yaawe neekora amagoba. Oshemereire n’okumanya oku
orikushohoza (enshohoza), kandi n’eki orikuteekateeka kutunga
(entasya).
Okwetegyereza bizinesi: Nooyetenga kumanya byona
ebirikukwata aha bizinesi y’embibo n’oku oshemereire
kugireeberera.
Obukoryo bw’okuguza: Oshemereire kureeba oku
waabaihabaiha abaguzi bakagura embibo ezaawe batagiire
kugura ahandi
Obuheereza: Oine kumanya oku oshemereire kutwaza abaguzi
baawe.

Kukora wenka nainga kukora n’abandi
Bizinesi y’embibo neebaasa kukorwa omuntu omwe nari ekibiina.
Ebirungi n’ebibi ebiri omu nkora z’emiringo yombi neeyorekwa ahaifo.
Okukora bizinesi y’embibo wenka
Oburungi bw’omuringo ogu:
✓ Mukama wa bizinesi naabaasa kusharamu aha kintu eki
arikwenda kukora atabandize kushaba orusa kuruga aha ndiijo
muntu.
89

✓ Esente zoona ezirikurugamu niziba eza mukama wa bizinesi.
✓ Noobaasa kugyezaho kukoresa ebiteekateeko bisya, emiringo
misya y’okuhinga, n’emiringo misya y’okuguza otabandize
waabuuza.
✓ Tiharimu buzibu bw’okuteesigana, n’obutiikirizana waaba
okozire bizinesi wenka.

Yetegyereze yaaba noobaasa kukora bizinesi y’embibo wenka.

Obuzibu oburimu:
✓ Esente z’okutandika bizinesi zoona nizirondwa omuntu omwe
mukama wa bizinesi.
✓ Noobaasa kuronda obuyambi aheeru omu kusharamu kwonka
eki nikibaasa kuguma nainga kikutwarire obwire.
✓ Abantu bamwe nibahurira kubi, bagire na ihamba baaba
nibakora bonka kukira baaba nibakora n’abandi nk’ekibiina.
✓ Obuzibu bwa bizinesi bwona, ebikoreso, n’eby’okuta omu
bizinesi nibiba obujunaanizibwa bw’omuntu omwe.
89

Okukora bizinesi y’embibo n’abandi (nk’ekibiina)
Ebirungi ebirimu:
✓ Okushohoza omu by’engyenda, okuronda akatare, orwezo,
n’embibo, neebaganwa ba memba b’ekibiina.
✓ Okugura omu bwingi ebyokutamu nk’orwezo, emibazi
y’okufuuhirira, nikikyendeeza aha nshohoza.
✓ Abari omu kibiina baine omugisha gw’okutunga entandikwa
✓ Abantu baingi baaba nibakorera hamwe nibashohoza ebintu
bingi kandi eki nikibaasa kwongyera entaasya kukira waaba ori
wenka. Entaasya ku erikweyongyera nikyongyera aha sente
ezirikubiikwa ezirikubaasa kwija kuhangusya bizinesi nari
kukora ebindi.
✓ Abantu nibeega okukorera hamwe okushoboorora obuzibu
hamwe n’okuteekateekyera hamwe eby’okukora omu biro
by’omu maisho.
✓ Abakazi nibagira omugisha gw’okutunga eitaka baaba bari omu
kibiina.

Mwetegyereze yaaba murikubaasa kukora bizinesi y’embibo
nk’ekibiina.
89

Obuzibu oburimu:
✓ Nihabaasa kubaho obutabanguko omuri ba memba b’ekibiina
ahabw’enshonga zitari zimwe
✓ Obumwe ebibiina nibiba nibirondera esente aheeru omu bwire
bw’okwegyerezaho bikeerondera esente.
✓ Obwebembezi ku burikuba bubi ekibiina ekyo nikibaasa
obutahikiiriza ebigyendererwa byakyo obundi n‘ekibiina kigwe.
✓ Bamwe omuri ba memba baaba nibakizayo okureeta ebiteiso,
ba memba abandi nibabaasa kugira obutamarwa
ahabw’obutatunga mugisha gw’okuhayo ebiteekateeko ebyabo.
Mwasharamu kukorera omu kibiina, hariho emiringo mingi
y’okutwazamu:
1. Baamemba b’ekibiina nibakorera hamwe emirimo y’okushohoza
embibo kandi babagana amagoba
2. Buri omwe naabaasa kuhinga embibo okwe, bwanyima beeterana
bazibiika n’okuronda akatare.
3. Baamemba b’ekibiina nibeeteerana hamwe baaba nibaza kugura
ebikoreso n’eby’okuta omu misiri bwonka, kwenda kukyendeeza
aha nshohoza.
Kikaabaire kirungi okuza omu kibiina eky’abantu abatunguukire kandi
abarikumanya kukorera hamwe.
Teekateeka munonga aha burungi n’obubi ebiri omuri buri muringo
gw’okukoramu otakashaziremu eky’okukora.
Niki eki nyine kukora kureeba ngu bizinesi yangye
y’embibo yaagyenda gye.
Bariirira esente ezirikwetengwa kutandika bizinesi
y’embibo.
Bariirira entaasya n’enshohoza y’omwaka gwona.
Bariirira amagoba agu orikubaasa kukora.
89

Otakatandikire bizinesi oshemereire kubanza waakora orukanga rwayo
kureeba waaba noobaasa kutandika bizinesi kandi oreebe waaba
noobaasa kukora amagoba. Eki nikimanyisa okubariira ebi ahaifo:
✓
✓
✓
✓

Enshoza aha bikozeso ebirikutwara obwire buraingwa
Omuhendo gw’okugurizaho
Entaasya y’omwaka gwona kuruga omu bi ogurize.
Oku bizinesi yaawe erikugoba.

Kora orukanga rwa bizinesi yaawe otakagitandikire.
Enshohoza omu bizinesi
Hariho enshohoza y’emiringo ebiri omu bizinesi: enshohoza aha bintu
ebirikumara obwire buraingwa, n’enshoza aha kukora kwa buriijo
omu bizinesi. Enshohoza aha bintu ebirikumara obwire buraingwa
neebaho waaba nootandika bizinesi bwonka. Enshohoza egi omu
bizinesi y’embibo erimu okugura ebyoma, kwombeka sitooha, n’ebindi
bikoreso ebirikukoresibwa kurenga aha sizoni emwe omu kushohoza
embibo, kwonka etari myaka mingi. Okugura eitaka nari kuripangisa
ni kimwe aha nshohoza y’ebintu ebirikutwara obwire buraingwa.
Waaba noobara enshohoza aha bikoreso, n’eby’okuta omu musiri, buri
kintu kibariirire obwire obu kiraamare. Obwire obu noobubarira ahari
89

sizoni nainga emyaka ei kiraamare. Ekyokureeberaho efuka neemara
emyaka ebiri.
Enshohoza aha bintu ebirikumara obwire buraingwa ahabw’ekibiina
kya Kabale ky’abahingi b’ebihimba ( Kabale Bean Seed Producers)
neeyorekwa ahaifo:
Enshohoza aha bintu ebirikumara obwire buraingwa ahabwa
‘Kabale Bean Seed Producers’.
Sizoni y’okubanza
Eky’okukozesa Obwingi
Ekyoma
ky’okuhuura
Ekyoma
ky’okutoorana
Akaveera
k’okwanikaho
Efuka
Entaara
Eitaka
Byona hamwe

Sizoni ya kabiri

Enshoza Obuhangaazi Obwingi Enshohoza obuhangaazi
y’okubanza (sizoni)

1

9,000

3

1

1

6,500

8

1

6,500

8

1

750

6

1

750

6

2
2

12
4
0.6

350
50
3,000
19,650

2
2

12
350
4
50
Hiika 0.53 4,000
20,650

9,000

3

Enshohoza ey’okukora n’enshohoza erikukorwa buri sizoni ahari buri
rurengo omu kukora embibo, kuruga waatandika kuhinga, kuhisya aha
kuguza. Enshohoza egi erimu esente z’okugura eby’okukoresa:
eby’okuta omu musiri (nk’emibazi n’ebindi), ebyoma, embibo, orwezo,
okushashura abakozi, esente z’engyenda, n’ebipapura by’okusibisa
embibo. Esente z’okupangisa eitaka nizibaasa kubarirwa omu nshohoza
egi waaba noopangisa buri mwanya.
N’eky’omugasho kumanya ngu enshohoza neeyeyongyera nk’oku
obuhango bw’omusiri burikweyongyera ahabwokuba buri kintu eki
orikugura nikiba nikyeyongyeraho.
Shwijuma enshohoza y’aba ‘Kabale Bean Producers’ n’eya
Mr.Tumusiime.
89

Enshohoza y’okukora ey’aba ‘Kabale Bean Producers’
Sizoni y’okubanza
Sizoni ya kabiri
Esente
Esente
obwingi ebiro
obwingi ebiro Esente Esente
za buri zoona
za buri zoona
kimwe hamwe
kimwe hamwe
(shiringi)
(shiringi)
Embibo
15.5
Omubazi
1
gw’okufuuhirira
Okupangisa
1
ebooma
Obudeeya
Paketi 1
erimu
obudeeya 80
Obuveera
bw’okusibamu
embibo
(kiro100)
Emibazi
y’okuhunikisa
Byona
hamwe

2

120

1,860
1,000

9.5

100

200

1

300

300

1

50

200

2

2

120
100

1,140
1,000

300

200

50

300

100

155

100

3,715

2,840

Enshohoza y’Omw. Tumusiime y’okukora- Omuhingi w’emondi (shiringi)
Embibo

Sizoni 1
54,000(eshahu 180)

Sizoni 2
2,100(eshahu 7)

Kuboneza eitaka
Kubyara
Kubagara
Kufuuhirira
Kwitirira
Kutamu orwezo
Kutamu omubazi
Okurinda omusiri
Kushaaruura
Enshaho
Entambura

14,050
2,200
1,300
870
200
7,000
5,970
2,000
2,400
500
6,270

3,400
800
600
800
200
3,000
2,000
500
1,500
600
1,300

89

Waaza kutandika bizinesi oshemereire kuba oine esente z’okushashurira
ebintu ebi byona otakatandikire. Oshemereire kumanya ngu nooba
otaine ntaasya yoona kuruga omu bizinesi waaba nootandika kuhisya
obu oraashaaruure ekihingwa ky’okubanza. Nahabwekyo,
otakatandikire bizinesi, oshemereire kuronda ahu oriihe esente
z’okutandikisa. Esente noobaasa kukoresa ezaawe ezi orundaine, nari
oyeguze. Kwonka ku oraayeguze esente, banza oyetegyereze yaaba noija
kushashura eibanja okasigaza ez’okugumizamu na bizinesi.
Ahabw’okushanga enshohoza neerugiirira aha buhango bw’omusiri,
okusharamu aha buhango bw’omusiri gu oraahinge n’ekintu kikuru
munonga otakatandikire kuhinga n’okubyara. Oshemereire kusharamu
kurugiirira aha bintu ebi oine (eitaka, abakozi, n’obwire), esente
z’orikwenda kuta omu bzinesi yaawe n’akatare ku embibo ziine
kurugiirira omu kuteebereza kwawe. Kikaabaire kirungi kutandika
n’omusiri mukye okaguma nooyongyeraho mpora mpora.
Okwenda kukora gye, abahingi b’embibo bashemereire kugira
enshohoza nkye kwonka bakashaaruura bingi. Eki nikikworwa kurabira
omuri ebi ahaifo:
✓ Kubyara embibo ezirikwera munonga
✓ Kubyara embibo ezirikugumira endwara omu kicweka ekyo
✓ Kubyara embibo z’omutindo murungi
✓ Kuronda eitaka eririkwera munonga nainga okakoresa orwezo
orw’engurano nainga oru oyekoreire kwenda kwongyera orwezo
omu itaka
✓ Kureeberera gye emisiri yaawe obwo obyariire omu bwire
burungi, oihiremu omwata, oyerinzire endwara n’obukooko,
okashaaruura omu bwire buhikire kandi okabiika gye embibo
zaawe.
Embeera mbi z’obwire nazo niziita ebihingwa (amashaaruura nigaba
makye), kwonka oburemeezi obu tihaine oku waakubaasa kubwerinda.

89

Okubariirira omuhendo gw’okugurizaho.
Waaheza kumanya oku oraashohoze omu bizinesi yaawe, bariirira
omuhendo ogu oraagurizeho embibo zaawe kandi okashaazyaho
amagoba.
Omuhendo ogu oraagurizeho nigwingana n’esente ezi okoreise kuhinga
embibo zaawe(ekyokureeberaho nk’enshaho nari kiro), ogaisireho
amagoba g’omuhingi, ogaisireho n’ez’orikubariirira okukura
kw’ebikozeso ebi okoreesize.
Omuhendo gw’okugurizaho = enshohoza + amagoba + ez’ebikoreso
Eki n’ekyokureeberaho ahaifo ky’Omuky. Mafabi, omuhingi
w’ebihimba oku yaabazire omuhendo gw’okugurizaho.
Eitembezo 1: Okubariirira enshohoza yoona
Omuky. Mafabi naateekateeka kubyara kiro 300 z’ebihimba
zirikumaraho shiringi 288,000. Bwanyima y’okushaaruura
n’okutoorana, naateekateeka kwihamu kiro 4000 z’ebihimba.
Enshohoza yoona (shs 288,000) naagigabira obwingi bw’amashaaruura
ge (kiro 4000):
288,000/4000=72
Eki nikimanyisa ngu buri kiro emwe neemaraho shs 72. Nahabwekyo,
Omuky. Mafabi aine kuguza buri kiro y’ebihimba shiringi 72 kubaasa
kwihamu ezi yaakoresa. Kwonka kyaba kiri kityo kuguriza ahari shs
72, nikimanyisa ngu taraije kukora magoba goona. Nahabwekyo,
ashemereire kugaitaho ez’amagoba kwenda ngu agire enshaagi.
Eitembezo 2: Okubariira amagoba
Okutwarira hamwe, esente ez’amagoba zibaasa kuba ahagati ya 20-50
ahari 100 z’ezo ezi yaakoreise (ahari kiro nari enshaho). Amagoba
tigarikwingana. Eki nikirugiirira aha mbibo ezi abahingi barikukira
kuhinga munonga. Okugira ngu abahingi nibabaasa kushashurira
embibo ezi barikukira kuhinga omuhendo gw’ahaiguru, naiwe noobaasa
kushaba esente z’ahaiguru oiheho amagoba mingi. Kwonka aha rubaju
orundi, oshemereire kushaba esente nkye aha mbibo ezi orikureeba
89

abahingi batarikukira kuhinga, ezi batarikukunda kurungi kandi
n’ezitaine katare.
Omuky. Mafabi naateekateeka ngu amagoba ga 25_ (ahari igana)
garinganaire.
Naabara ati: 25/100 * shiringi 72
=72 * 25 = shiringi 18
Gaita amagoba ga shiringi 18 ahari shiringi 72 ( enshohoza ahari
buri kiro emwe).
Shiringi 18 + 72 = Shiringi 90
Omu kusharamu aha magoba oshemereire kwebuuza ebibuuzo ebi
ahaifo:
✓ Abaguzi bangye abaingi nibiija kushashura omuhendo ogu?
✓ Omuhendo ogu naataho guri omu rurengo rumwe n’emihendo
y’embibo eziri aha mutindo gumwe?
✓ Omushuubuzi nari ow’eduuka nawe naabaasa kwongyeraho
amagoba age reero abaase kuguza? Omushuubuzi nari ow’eduuka
naija kuteezamu omuhendo ogu yaakushashwire emirundi ebiri nari
kukiraho. N’ahabw’ekyo, oteekateeke munonga aha muhendo
gwawe.
Ku oraareebe ebibuuzo ebi aha ruguru noobigarukamu na ‘ingaaha’
yonka, teekateeka aha kukyendeeza amagoba gaawe.
Eitembezo rya 3: Embariirira y ‘esente ezirikugyenda aha bikozeso
Ebintu eby’okukozesa, nibikura, bihendeka, kandi byetaagisa ebindi.
Ebintu ebi nibiba nibyetaagisa haihi buri mwaka. N’ahabw’ekyo, esente
z’okubigaruraho zishemereire kubarirwa aha mihendo y’okugurizaho
obwe orikwihaho esente nkye aha mihendo y’okugurizaho buri mwaka.
Ahabw’okugira ngu abahingi nibakozesa ebintu bitarikushushana omu
kuhinga, kigumire kusharamu aha sente ez’okwongyera aha muhendo
gw’okugurizaho eza buri kintu. Ekyanguhi n’okuteebereza esente
ezirikuruga aha bintu ebirikukizayo kutwara esente byoka (bitarenga
bibiri).
89

Omuky. Mafabi akagura ekyoma ky’okuhuura ahari shiringi 9,000,
kandi nikikora omu sizoni ishatu zonka kyaheza kisisikare. Okutunga
esente ezirikukirugaho nookwata esente ezi waakiguzire ozigabira
obwire obu orikuteekateeka ngu nikiija kumara.
Omuky. Mafabi akakwata shiringi 9,000, yaazigabira 3.
9,000/3 = shiringi 3,000. Shiringi 3,000 nizo sente ezirikuruga aha
kukozesa ekyoma ky’okuhuura omu mwaka gumwe.
Omuky. Mafabi naakwata obwingi bw’embibo ezi arikuteekateeka
kuguza (kiro 4000) Azigabira esente ezirikuruga aha kyoma kyaba
kikozire omwaka 4000/3000=1.33. Ezi 1.33 noobaasa kuzireka. Zaaba
nizihika sente 50 noogaitaho ezindi aha muhendo. Omuky. Mafabi
naagaita shiringi emwe aha muhendo gwa buri kiro emwe y’embibo.
Shiringi 90 (ez’okuhinga embibo ogaisireho ez’amagoba) + shiringi 1
(ezirikuruga aha bikoreso) = shiringi 91. Okugaita esente ezirugire aha
kyoma ky’okuhuura aha muhendo gw’embibo nikiyamba kugura ekindi
aha nyima ya sizoni ishatu.
Omuhendo gw’okugurizaho kiro y’embibo y’ebihimba omu
kyokureeberaho eki ni shiringi 91.
Okugaitirana esente ez’okuhinga embibo, ez’amagoba, n’ezirikuruga
aha bikoreso omu kutaho omuhendo nikireetera bizinesi yaawe kukora
amagoba. Embibo waaziguza aha sente ezirikwingana n’ezi okoreesize,
bizinesi yaawe neegwa. Esente ezikoresiibwe zaaba nyingi, omuhendo
gwazo niguza ahaiguru kandi gurema abaguzi.
Ekipande eki ahaifo nikyoreka esente ezirikuruga aha bikoreso by’aba
‘Kabale Bean Seed Producers’ omu sizoni emwe. Esente ezirikuruga
ahari buri kintu nizibarwa omu kipande ekiri aha rupapura rwa 15 esente
ezirikuruga aha bikoreso ebirikumara obwire buraingwa eby’aba
‘Kabale Bean Seed Producers’

89

Okukura kw’ebintu ebirikutwara obwire buraingwa
ebirikukozesibwa aba ‘Kabale Bean Seed Producers’
Ekintu

Obwire obu kirikumara Esente ezirikugyenda
(sizoni)
aha bikoreso (shiringi)

Ekyoma ky’okuhuura
Eky’okutoorana
Akaveera karikwiragura
k’okwanikaho
Amafuka
Engari z’okweresa
Byona hamwe

3
8
6

3,000
813
125

2
2

2,100
100
6,138

Enteeebereza y’entaasya ya buri mwaka kuruga omu kuguza.
Waaheza kubara omuhendo gw’okugurizaho embibo, nooba waasigarira
kubara entaasya yaawe y’omwaka waaheza kuguza. Kuratira amatebezo
ashatu kubara entaasya yaawe ya buri sizoni buri mwaka.
Eitembezo 1: Teebereza omuhendo gu oraagurizeho n’obwingi
bw’embibo zi oraaguze buri sizoni. Ekibaro eki kishemereire kubarirwa
ahari buri mbibo (buri mbibo ogibare yonka).
Omuky. Mafabi naateekateeka kuguza kiro 4000 z’ebihimba ezi
araashaaruure omu sizoni y’okubanza ahabwa shiringi 91 buri kiro.
Naateekateeka kuguza kiro 3500 ezi araashaaruure omu sizoni ya kabiri
ahabwa shiringi 98 buri kiro.

Omuhendo gwa buri kiro
Kiro z’okuguza zoona hamwe

Sizoni y’okubanza
Shiringi 91
4,000

89

Sizoni ya kabiri
Shiringi 98

3,500

Eitembezo 2: Bara entaasya yoona kuruga omu sizoni ya kabiri

Sizoni 1
Sizoni 2

91 * 4000
98 * 3500

Omuhendo gwona
Shiringi 364,000
Shiringi 343,000

Eitembezo 3: kutunga entaasya yoona, gaitirana entaasya ya za sizoni
zombi.
Sizoni y’okubanza
Sizoni ya kabiri
Entaasya y’omwaka

Shiringi 364,000
Shiringi 343,000
Shiringi 707,000

Omuky. Mafabi naateekateeka kutunga entaasya ya shiringi 707,000
omu mwaka gw’okubanza kuruga omu kuhinga embibo.

Okubariira amagoba ga bizinesi.
Omugasho gwa bizinesi yaawe y’embibo n’okukora esente (amagoba).
Eki nikimanyisa ngu entaasya erikuruga omu kuguza embibo
eshemereire kuba neekira enshohoza omu kuhinga. Ni kirungi kumanya
yaaba noobaasa kukora amagoba waaguza embibo otakatandikire
bizinesi. Bizinesi enyingi nizigwa ahabw’obutakora magoba.
Kuratira amatembezo 4 aga ahaifo kwenda kumanya yaaba bizinesi
neija kugoba
Eitembezo 1: Bariira entebereza y’enshohoza aha bintu ebirikutwara
obwire buraingwa n’enshohoza omu kukora. Enshohoza zombi nizikora
enshohoza yoona.
Omuky. Mafabi akahandiika enshohoza egi ahaifo omu sizoni ibiri.
89

Sizoni y’okubanza
Enshohoza aha birikutwara 194,000
obwire buraingwa
Enshohoza omu kukora
94,000
Enshohoza yoona
288,000

Sizoni ya kabiri
150,000
60,000
210,000

Enshohoza yoona omu kukora bizinesi ye omu mwaka gumwe ni
shiringi 498,000 (shiringi 2888,000 + 21,000).

Eitembezo 2: Bara entaasya y’omwaka gwona kuruga omu bizinesi.
Sizoni y’okubanza
Sizoni ya kabiri
Entaasya y’omwaka

Shiringi 364,00
Shiringi 343,000
Shiringi 707,000

Omuky. Mafabi naateekateeka kutunga entaasya y’omwaka ya shiringi
707,000
Omu mwaka gw’okubanza omu kushohoza embibo.
Eitembezo rya 3: Bariira amagoba.
Amagoba nigaingana n’entaasya oihireho enshohoza.
Omuky. Mafabi naabara amagoba ge arikwiha enshohoza y’omwaka
gwona aha ntaasya yoona ey’omwaka (enshohoza ya shiringi 498,000
za sizoni ibiri: shiringi 288,00 + 210,000 =498,000).
Amagoba g’Omuky.Mafabi omu mwaka ni shiringi 209,000.
Eitembezo 4: Sharamu aha nteebereza yaawe y’amagoba yaaba erikwija
kuba neingana n’omurimo ogu orikwija kuba okozire omu bizinesi
yaawe.
89

Ntandike bizinesi y’embibo?
Shwijuma kandi oteekateeke munonga aha birikukwata
aha kuhinga embibo ebi abantu bakuhaire.
Byara embibo haakiri omu sizoni emwe oziguze.
Sharamu yaaba otandika bizinesi y’embibo y’ekihingwa
kimwe nari bingi ebi ogyerizeho, hindura aha kihingwa
nari ebihingwa ebyo nainga ebya bizinesi y’embibo
birekyere kimwe.

Waamara kuhezaho amatembezo agu twagambaho, kandi okateekateka
n’aha bi obuurize ebikwasire aha bizinesi, noobaasa hati kutandikaho
bizinesi yaawe y’embibo obwo orikugyeza. Eitembezo eri riine
omugasho munonga aha bw’okuba nooyereebera ebiri omu kuhinga
n’okuguza embibo obwo otagiire omu kabi kahango k’okufeerwa. Hinga
embibo hakiri sizoni emwe, oziguze reero obariire amagoba
agaraarugyemu omu bizinesi yaawe. Waaba nooza kwihamu amagoba,
sharamu otandike bizinesi y’embibo. Waaba otabaasize kwihamu
amagoba, gyezaho aha bihingwa ebindi. Omu muringo gwona noija
kwetaaga kugarukamu amatembezo agamwe (reeba amatembezo aha
rupapura rwa 4). Waaheza kugyeza okareeba, noobaasa kusharamu ngu
bizinesi y’embibo torikugibaasa, ogirekyere kimwe.

89

ESHUURA YA: 3 ENTEBEEKANISA YA

BIZINESI
Okutebeekanisa orukanga rwa bizinesi nikimanyisa okugiteekateekaho,
n’okutaho entebeekanisa yoona erikwetengwa waaba otakagitandikire.

Okutebeekanisa kwine omugasho aha ntunguuka ya bizinesi.

Omu kutebeekanisa orukanga rwa bizinesi nookuratira amatembezo
abiri. Ni kirungi kuteekateeka aha bizinesi kandi okakora
n’entebeekanisa yoona otakatandikire bizinesi. Waaba waatandikire
bizinesi yaawe, nooba nooyetenga kutebeekanisiza bizinesi yaawe buri
sizoni nainga buri mwaka ahabw’okwenda kutunguura bizinesi yaawe
omu biro by’omu maisho.

89

Hariho enshonga ishatu nkuru ezirikutuma oshemereire kutebeekanisa
bizinesi yaawe y’embibo.
1. Entebeekanisa neeyoreka ekicweka kya bizinesi yaawe eki
orikwenda kutunguura omutindo.
2. Entebeekanisa neekworeka entaasya n’enshohoza omu bizinesi
yaawe.
3. Entebeekanisa neeyoreka ekitongore ekiraije kukuguza esente nka
banka, n’oku orikuteekateeka bizinesi yaawe kwija kukora gye omu
biro by’omu maisho.

Eshuura egi neekworeka oku waakubaasa kutaho emiringo eshatu
y’entebeekanisa: entebeekanisa ya bizinesi, entebekanisa y’entaasya
n’enshohoza, n’entebeekanisa y’enkora y’esente omu bizinesi.
Okukora entebeekanisa ya bizinesi.
Okutebeekanisiza bizinesi nikiija kukuyamba kwetegyereza
n’okuhamiza ebiteekateeko byawe aha kintu kimwe. Nikyongyera
kikuheereza omuhimbo gw’okwija kukora kurungi. Waaba
oyetebeekaniise kurungi, entebeekanisiza ya bizinesi neeyoreka
ekitongore ekiraije kukuguza esente, oku zirikwigana n’oku oraije
kushashura eibanja eryo.
Omu ntebeekanisa ya bizinesi hashemereire kubamu ebi:
1.
Enturukiriro: shoboorora ebihingwa n’emiringo y’embibo ei
orikuza kuhinga, ahabw’enki ekiteekateeko kya bizinesi kiri
kirungi, n’abantu abu orikuza kuba nooguza.
2.

Ebirikukukwataho: harimu eiziina ryawe, eiziina rya bizinesi,
obwegyese bwawe n’obukugu obu oine.

3.

Shoboorora aha kihingwa: Heereza omu bwijwire embibo ezi
oraakanyise, oku oraarinde omutindo kuguma gubonaire, ensiba
n’ebindi. Shoboorora ekintu eky’omutaano aha mbibo zaawe.
89

4.

Shoboorora aha katare: abaguzi ni baahi? Nibashangwa nkahi?
Akatare nikaingana ki? Abantu nibeyongyera kukunda
ebihingwa byawe nainga tibaribikunda? Noohayana na baahi,
kandi nibaza kukora ki ku oraatandike kuhinga?

5.

Shoboorora entebeekanisa y’okuguza: nooza kugaba n’okuguza
ota? Ekihingwa kyawe nooza kukimanyisa ota abantu kandi
ahabw’enki emihanda yaawe erikwija kubonera?

6.

Ebintu by’okukoresa ebirikwetengwa: bizinesi yaawe neija kuba
neeshangwa nkahi? Eitaka noija kuritunga ota? Ni bintu ki
eby’okukoresa ebi orikwetenga, ahabw’enki, kandi nibigura
bita?

7.

Shoboorora aha sente ezirikwetengwa: Nooyetenga esente
zirikwingana ki z’okutambuza bizinesi yaawe omu mwaka
gumwe? Omu bizinesi nooza kutamu esente zirikwingana ki
ezaawe ahabwawe? Waaba nooronda rooni, nooronda
erikwingana ki kandi nooyenda kugikozesa ki? Ni musingo ki
ogu orikwija kutaho ahabw’eibanja eryo (rooni egyo).

8.

Oine nteekateekaki y’ebiro by’omumaisho?
Oine
bigyendererwa ki by’okukora bizinesi? Noija kubihikiiriza ota?
Nooteekateeka ngu n’enki ekiraije kubaho omu myaka 3-5
erikwija?

Ekyokureeberaho ky’enteebeekanisa ya bizinesi kiri aha rupapura rwa
50.
Kukora entebeekanisa y’enshohoza n’entaasya.
Entebeekanisa y’entaasya n’enshohoza neekuyamba kumanya entaasya
n’enshohoza yaawe ya buri kwezi omu mwaka ogurikukurataho. Eki
nikituma waateebereza amagoba agu waakubaasa kutunga omu sizoni
nainga omu mwaka ogurikukurataho. Omu bizinesi y’embibo,
89

noohaburwa kukora entebeekanisa y’entaasya n’enshohoza ya sizoni
naiga omwaka bukiri kare kurugiirira yaaba omu mwaka harimu sizoni
emwe nari ibiri z’okuhinga. Kora entebeekanisa yaawe y’entaasya
n’enshohoza otakeetengire kugikozesa.

SKora enteebeekanisa y’entaasya n’enshohoza bukiri kare.

Eitembezo 1: Teebereza enshohoza aha bikoreso ebirikumara obwire
buraingwa n’enshohoza omu kukora. Ebirikukwata aha nshohoza egi
noobishanga omu bihandiiko bya bizinesi yaawe. Hariho ekintu kyona
eki waakubaasa kwongyeraho? Okakoresa ebintu by’omuhendo mukye
(kwonka oteebwa omutindo gw’ebikoreso waaba noosharamu hah
ryeki)? Okasiisha ebikoreso? Ekindi, manya ebirikukwata aha mwaka
gw’omu maisho. Teekateeka ekintu kyona ekirikubaasa kwongyera aha
nshohoza yaawe.
89

Eitembezo rya 2: Teebereza ebiraaguzibwe n’amagoba agaraakorwe
buri kwezi. Kukora okuteebereza manya ebibaireho omu mwaka
oguhwire. Ebi noobaasa kubimanya kuruga omu bihandiiko bya bizinesi
yaawe. Yetegyereze n’obwegyendesereza ebibaireho enyima. Hariho
ekintu kyona eki waakubaasa kwongyeraho? Ekindi, manya
ebirikukwata aha mwaka gw’omu maisho.
Okwetegyereza eby’omu maisho noobaasa kukureebera omu bwire
bw’okubyariramu. Yebuuze ebibuuzo ebi ahaifo:
Ebi orikukora (ebihingwa nainga emiringo y’embibo)
Ni bintu ki ebi baaguzire munonga? Ahabw’enki?
Ni bintu ki ebi baaguzire kubi? Ahabw’enki?
Ni bintu ki ebi abaguzi baawe barikwenda?
Noobaasa kuguza ebisya?
Omuhendo :
Abaguzi baawe Emihendo ei waateireho bakagikuunda?
Emihendo yaawe ekaba eri ahaiguru kubaasa kukuha amagoba?
Nooyetenga kwongyera nainga kushara aha mihendo yaawe?
Enguza:
Okaguza abantu boona nainga abashuubuzi bonka? Ni muringo ki
gw’okuguza ogwarugiremu amagoba maingi?
Okatunguura ota ebintu byawe. Ni muringo ki ogu waarangiiremu
ogwakureteire okuguza munonga kandi okutunga amagoba mingi omu
bizinesi yaawe? Ni muringo ki omurungi munonga ogu oshemereire
kugurizamu ebintu omu bizinesi yaawe?
Eitembezo rya 3: Koresa entebeekanisa y’enshohoza n’entaasya
kutunguura bizinesi yaawe. Aha muheru gwa buri kwezi, gyeragyeranisa
omuhendo oguri omu ntebeekanisa y’enshohoza n’entaasya
n’omuhendo gw’enyini ogu otungire oguri omu bitabo by’embariirira.
Koresa entebeekanisa yaawe kwetegyereza yaaba bizinesi yaawe
neekora gye nk’oku waabaire nootekateeka.
89

✓ Entaasya yaawe y’okwezi eri nk’oku waabaire ogirangize? Kyaba
kitari kityo yebuuze ahabw’enki entaasya yaawe eri ahansi kutari
nk’oku waabaire nooteekateeka.
✓ Enshohoza yaawe eri ahaiguru kukira oku waabaire ogirangize.
Kyaba kiri kityo yebuuze ahabw’enki enshohoza eri ahaiguru.
✓ Amagoba g’okwezi gari ahansi kukira oku waabaire ogabaririire?
Ronda ekireesire amagoba gaawe okutaba haiguru nk’oku waabaire
ogabaririire.
Okukora entebeekanisa y’enkora y’esente:
Entebeekanisa egi neeyoreka esente ezi orikuteekateeka kuta omu
bizinesi n’ezi orikuteekateeka kuruga omu bizinesi buri kwezi.
Okutebeekanisa oku nikukuyamba kureeba ngu bizinesi yaawe yaagira
esente obwire bwona. Neekurabura bukiri kare ahu waakubaasa
kuburirwa sente omu bwire bw’omu maisho n’ahabw’ekyo noobaasa
kwerinda ekizibu ekyo kitakabaireho. Okugyeraagyeranisa
entebeekanisa egi n’enkozesa y’esente yeenyini ei orikutunga
nikikuyamba kumanya ebi orikuranzya omu maisho oku biri kurugiirira
aha birikukorwa omu bizinesi.
Entebeekanisa egi neebaasa kukorwa ahabwa sizoni nainga
ahabw’obwire buraingwa.
Aha hariho entebeekanisa y’enkora y’esente ya bizinesi y’embibo
z’emondi y’Omw. Tumusiime

89

Entebeekanisa y’enkora y’esente

Esente eziriho aha kutandika kw’okwezi
Esente ezirikuruga omu kuguza
Esente ezindi ezirikutungwa
Entaasya yoona
Esente ezirikushohora omu kugura ebintu
ebirikumara obwire buraingwa
Esente eziri kushohora omu kukora
Esente eziri kushohora omu kugura
eby’okukoresa
Esente ezirikushohora omu bintu ebindi
Enshohoza yoona
Esente eziriho aha muheru gw’okwezi

Okwokub- Okwaanza
kabiri

Okwakashatu

4500

3480

480
4980
900

500
3980
900

2780
3000
300
6080
900

600
0

300
0

1200
800

0
1500
3480

0
1200
2780

0
2980
3100

Kuratira amatembezo 10 kukora entebeekanisa y’enkora y’esente.
Amatembezo 1 kuhika 4 nag’esente ezirikutaaha omu bizinesi. Kuruga
ahari 5-9 n’ag’esente ezirikushohora. Reeba aha matembezo
ahabw’okwezi kwa kakashatu.
Eitembezo 1. Taasyamu esente ezi orikuteekateeka ngu oine omu kaashi
nainga omu banka (waaba oine akaunta) aha kutandika
kw’Okwakashatu. Zihandiike omu mwanya oguri omu maisho ga
“Esente eziriho aha kutandika kw’omwaka”
Eitembezo 2: Reeba aha ntebeekananisa y’entaasya neeshohoza. Ronda
enteebereza ei waakozire ahabw’entaasya y’Okwakashatu . Handiika
omuhendo ogu omu mwanya oguri omu maisho ga “esente ezirikuruga
omu kuguza”
Eitembezo 3: Noobaasa kuba otungire ezindi sente kuruga omu
mihanda endiijo kutari kuruga omu bizinesi nk’okweguza,omu banka
nainga amagoba g’esente ezi oine omu banka nainga ezikugaabiirwe.
Handiika omuhendo gwazo omu maisho ga,”Esente ezindi
ezirikutungwa.”
89

Eitembezo 4: Gaitirana esente zoona eziri omu matembezo 1, 2 na 3
kutunga omuhendo gw’esente ezitungirwe. Zihandiike omu maisho
ga “Entaasya yoona”
Eitembezo 5: Omu Kwakashatu noobaasa kugura eby’okukoresa omu
bizinesi. Reeba aha ntebeekanisa yaawe y’entaasya n’enshohoza
y’Okwakashatu.Handiika esente ezi waabaririire kugura ebikoreso
ozihandiike omu maisho ga, “Esente ezirikushohora omu kugura ebintu
ebirikumara obwire buraingwa.”
Eitembezo 6: Reeba aha ntebeekanisa yaawe y’entaasya n’enshohoza
y’Okwakashatu kureeba ezi waabaire obaririire kushohoza omu kukora.
Omuhendo gwazo guhandiike omu maisho ga, “Esente ezirikushohora
omu kukora.”
Eitembezo 7: Nooza kugura ebyoma by’okukoresa omu Kwakashatu.
Ronda omuhendo oguraakoresibwe omu kubigura oguhandiike omu
maisho, “Esente ezirikushohora omu kugura ebyoma.”
Eitembezo 8: Haine esente ezi orikureeba ngu bizinesi yaawe neeza
kushohoza omu kwezi oku ekyokureeberaho nk’okushashura rooni?
Handiika omuhendo gwazo omu maisho ga “Esente eziri kushohora
omu bindi”. Ku haakuba hatariho nshohoza endiijo yoona, omwanya
ogureke gutaine kiriho.
Eitembezo 9: Gaitirana “Esente eziri kushohora” kuruga aha itembezo
5, 6, 7, 8. Ezi oraatunge nizo sente ezi orikuteekateeka kushohoza kuruga
omu bizinesi yaawe omu Kwakashatu.
Eitembezo 10: Kwata omuhendo gw’esente ezirikutaaha omu bizinesi
oiheho ezirikuruga omu bizinesi otunge esente eziraije kusigara omu
nshaho nainga aha kaunta ya bizinesi aha muheru gw’Okwakashatu.
Oijuke ngu esente eziraabe ziriho aha muheru gw’okwezi nizo ziraabe
ziriho aha kutandika kw’okwezi okundi.
89

Entebeekanisa y’enkoresa y’esente y’omw. Tumusiime neeyoreka ku
arikuteeteeka kuba aine shiringi 9,360 aha muheru gw’emyezi eshatu.
Koresa entebeekanisa yaawe y’enkoresa y’esente kwenda ngu bizinesi
yaawe egume eine esente zirikumara obwire bwona. Entebeekanisa
yaawe egi ku eraayoreke ngu bizinesi
neebaasa kuburwa esente omu kwezi kumwe, teekateeka aha bibuuzo
ebi ahaifo:
✓ Noobaasa kwongyera aha sente ezitungirwe omu kwezi okwe?
Yetegyereze yaaba nooha amabanja maingi.
✓ Noobaasa kukyendeeza aha nshohoza y’okugura omu kwezi okwe?
✓ Nikyetengyesa kugura ebyoma bisya obwire obu? Noobaasa
kutunga ebyoma aha ibanja nainga kutunga rooni?
Okubara esente eziri omu bizinesi
Okubara sente eziri omu bizinesi n’ekibaro ekirikworeka oku bizinesi
yaawe erikwingana aha bwire obu waabariraho. Ni kirungi kubara esente
eziri omu bizinesi buri myezi 6. Kuratira amatembezo agari ahaifo
kubara esente eziri omu bizinesi.

Bara esente eziri omu bizinesi buri myezi 6.
89

Eitembezo 1. Bara esente eziri omuri buri kintu ekiine akwate na
bizinesi yaawe ekirikubaasa kurugamu esente. Ebintu ebi nibyetwa
ebyomuhendo. Ebyomuhendo omu bizinesi birimu embibo,
ezitakaguziibwe, ebikoreso, ebyoma, n’esente eziriho ezirugire omu
kuguza embibo.
Eitembezo 2. Bara esente eziri omu bintu ebirikumara obwire
buraingwa n’enshohoza omu kukora.
Eitembezo 3. Kwata esente eziri omu bintu n’eziriho oiheho enshohoza
yoona. Omuhendo ogu oraatunge nizo sente eziri omu bizinesi yaawe.

89

Esente eziri omu bizinesi y’embibo z’ebihimba y’Omuky.
Mafabi, Okwakashatu (shiringi)
A. Ebyomuhendo
Ebikoreso
Embibo
Eby’okusibamu
Esente eziriho ezirugire omu
kuguza embibo
Zoona

Omuhendo gw’ebintu
7,500
3,000
1,000
3,5000
15,000

B. Enshohoza
Enshohoza aha bintu
ebyentuura
Rooni y’embibo
ebyokukoresa n’ebyoma
Enshohoza aha bintu
ebirikukura
Ebyokukoresa

700
3,500

Enshohoza ey’obutoosha
Entambura
Okupangisa ebyoma
Zoona

1,000
2,00
9,700

2,500

Shiringi 15,000 – 9,700 = 5,300
Omuky. Mafabi naabara esente zoona eziri omu bizinesi ye y’embibibo
omu Kwakashatu. Esente zoona eziri omu bizinesi omu Kwakashatu ni
shiringi 5,300. Ku harikuhwaho emyezi mukaaga agaruka abara esente
zoona eziri omu bizinesi ye.

89

Esente eziri omu bizinesi y’embibo z’ebihimba y’Omuky.
Mafabi, Okwamwenda (shiringi)
A. Ebyomuhendo
Ebikoreso
Embibo
Eby’okusibamu
Esente eziriho ezirugire omu
kuguza embibo
Zoona

Omuhendo gw’ebintu
7,000
5,000
1,500
5,000
18,500

B. Enshohoza
Enshohoza aha bintu ebyentuura
Rooni y’embibo eby’okukoresa
1,500
n’ebyoma
Enshohoza aha bintu ebirikukura 700
Ebyokukoresa
4,000
Enshohoza ey’obutoosha
Entambura
Okupangisa ebyoma
Zoona

1,500
2,500
10,000

Shiringi 18,300 – 10,000 = 8,300
Omu kwezi Kwamunaana esente eziri omu bizinesi y’omuky. Mafabi
ni shiringi 8,300. Esente eziri omu bizinesi ye zaayeyongyera omu myezi
mukaaga n’obu enshohoza ye yaayeyongyera ariyo naakora amagoba
agarikumara kuhangusya bizinesi ye. Eki nikireetwaho enshonga nyingi
nk’amashaaruura maingi, nainga emihendo y’ahaiguru nainga byombi.
Eki nabwo kibaasa kubaho ahabw’enshohoza kuza ahansi.

89

ESHUURA YA 4: OKUBIIKA GYE

EBIHANDIIKO
AHAW’ENTUNGUUKA YA BIZINESI.
Okubiika ebihandiiko kwine omugasho ahabw’okuba Nooba
nooyetaaga byona ebirikukwata aha bizinesi yaawe kwenda kukora
entebeekanisa nungi ya bizinesi.

Okutunguuka kwa bizinesi nikurugiirira aha mbiika nungi
y’ebihandiiko.
Okubiika gye ebihandiiko nikwija kukuyamba kumanya:
✓ Oku esente zaawe zirikukoresibwa
✓ Obu orikuguza munonga
✓ Oku bizinesi yaawe erikukura
✓ Obu oshemereire kugura ebintu.
Emiringo ebiri y’okubiika ebihandiiko neeyetaagwa.
1. Ebihandiiko bya buri sizoni: ebihandiiko ebirikworeka embibo
ezi ogurize, ebintu ebi oguzire, abakozi abu opangiisize, eitaka
89

eri opangiisize, eby’entambura, n’enshohoza ezindi zoona omu
sizoni.
2. Enteebereza y’entaasya: Ebi n’ebihandiiko ebirikworeka esente
ezi orikuteekateka kutunga n’okushohoza nk’omu kwezi
kumwe. Ebihandiiko ebi nibyoreka enteebereza yaawe. Ebintu
nibigyenda nibitereera nk’oku orikweyongyera kukora
n’okumanyiira. Okuteebereza entaasya nikukuyamba kureebera
hare bizinesi yaawe omu biro by’omumaisho, n’okusharamu
aha kuhindura aha nshohoza n’emihendo. Ebyokureeberaho
by’enteebereza y’entaasya ni nk’enteebereza aha mbibo
ezirikuguzibwa n’enshohoza n’entebeekanisa y’enkora y’esente.
Ebihandiiko bya buri sizoni
Ebihandiiko by’entaasya n’enshohoza ya buri sizoni bishemereire
kubiikwa omu kitabo ky’ebyembariirira (regya). *Regya n’ekitabo
ky’okuhandiikamu ebirikukwata aha bizinesi.
Waaba otarikubaasa kugura ekikozirwe noobaasa kukora ekyawe
orikukoresa ruura
n’ekaraamu, nainga akacumu orikusharamu enyiriri z’okuhandiikamu
ebintu byawe. Biika ebihandiiko byawe bya buri sizoni omu regya
emwe, kwonka buri kintu kite aha rupapura orwakyo. Ahaifo
noohaburwa oku oraatwaze kwonka noobaasa kukoresa omuringo
ogwawe ogurikukwanguhira gwaba gurimu ebikuru ebi orikwenda.
Baganisa regya yaawe omu bicweka 2 nainga 3 .
Ekicweka 1: Handiikamu ebintu byona ebi oine omu bizinesi
ebirikumara obwire buraingwa, n’ebirikuhwaho. Ebihandiiko ebi
noobaasa kubihandiika ahansi y’emitwe egi: regya y’ebiguziibwe, regya
y’abakozi, regya y’eitaka, regya y’ebyentambura, na regya y’enshohoza
ezindi zoona.

89

Ekicweka ekya 2: Handiikamu obwingi bw’embibo za buri kihingwa
na buri mbibo ezi obiikire n’omuhendo ogu oraazigurizeho omu
bucweka. Ekyokureeberaho nka buri kiro, nainga enshaho. Ebihandiiko
ebi nibyetwa inventore.
Ekicweka 3: Handiika rooni yaaba eriho.
Ekicweka 1: Ebihandiiko by’ekicweka eki omu regya yaawe noobaasa
kubitereeza omu bundi bucweka kuruga ahari A kuhisya ahari E
nk’ahaifo.
A: Regya y’ebiguziibwe:
Regya y’ebiguziibwe neeyoreka ebintu byona ebi oguzire ahabwa
bizinesi, obu waabigura, esente ezi waabiguzire n’ezi waashashwire.
Biika za risiiti z’ebintu byona ebi oragure. Ebihandiiko ebi nibikuha
ekishushani ky’ebi oine kugura omu biro by’omu maisho, n’omuringo
gu bizinesi yaawe erikugobamu.
Regya y’ebiguziibwe
Ebintu
Obu
ebiguziibwe byagurwa

Obwingi
bwabyo

Omuhendo gwa
buri kimwe

Omuhendo
gwona.

B: Regya y’abakozi
Regya y’abakozi neeyoreka abakozi boona abarikushashurwa, amazooba
agu buri omwe akozire, kandi n’esente ezi buri omwe yaashashwirwe.
Ekihandiiko eki nikiyamba kweteekateekyera enshohoza aha bakozi omu
bwire bw’omu maisho, nikikuheereza emihendo y’okugyenderaho omu
mbariira ya buri kwezi, kandi kikuhwera kusharamu aha bwingi
bw’abakozi abu waakubaasa kwetaaga.
89

Regya y’abakozi.
Amaziina
g’omukozi

Ebiro ebi
akozire

Esente z’okumushashura Esente z’okumushashura
buri shaaha/buri izooba zoona hamwe

C. Regya y’eitaka
Regya y’eitaka neekoreesibwa kuhandiikamu obuhango bw’eitaka eri
opangiisize n’esente ezi okoreise. Ekihandiiko eki nikikuhwera
kumanya enshohoza y’aha itaka omu bwire bw’omu maisho kandi ekuha
omuhendo gw’okugyenderaho omu mbariira ya buri kwezi.
Regya y’eitaka.
Eiziina rya
Obuhango bw’eitaka Esente z’okupangisa Esente zoona
Mukama w’eitaka eripangisiibwe
buri hiika
hamwe.

D: Regya y’ebyentambura.
Regya y’ebyentambura neekoreesibwa kubiika ebihandiiko
by’enshohoza aha kutwara embibo omu katare. Ekihandiiko eki
nikikuyamba kuteebereza esente ezi oraakorese aha ntambura omu bwire
bw’omu maisho.
Regya y’ebyentambura
Entambura Ebiro

Obwingi bw’embibo
Esente
(omu kiro nari enshaho) zoona
ezaatwirwe

89

Ahu embibo
zaabaire niziza

E: Regya y’enshohoza ezindi zoona
Reegya egi neebaasa kukoresibwa aha kworeka esente ezaapangiisize
ebyoma, kushashura eitaka nainga kushashura rooni. Ekindi neebaasa
kukworeka esente ezi waashohwize omu kugura eby’okukoresa
n’okushashura abakozi n’omu kwombeka sitooha y’embibo.
Regya y’enshohoza ezindi.
Obwingi
bw’ebyaguziibwe

Esente za buri
kimwe

Omuringo

Esente zoona

Ekicweka2: Handiika ebintu ebiine akakwate n’ebyokuguza n’entaasya
omu kicweka kya kabiri kya regya yaawe.
A: Entereeza y’eby’okuguza.
Ekihandiiko eki nikibiika obwingi bw’embibo eziriho ezirikubaasa
kuguzibwa. Ekihandiiko eki nikikworeka gye obwire bwona, obwingi
bw’embibo eziriho ezirikubaasa kuguzibwa. Ebihandiiko ebi nibiyamba
munonga omu kukumanyisa nainga esente ezi orikubaasa kutunga
nainga kufeerwa waaguza nainga waaba otagurize embibo ezo.
Entereeza y’ebyokuguza
Ebiro

Obwingi bw’embibo
eziriho
Embibo Embibo Embibo

89

Omuhendo
Omuhendo
gw’okugurizaho
Embibo
gwona

B: Regya y’entaasya yoona erugire omu kuguza
Handiika entaasya yoona erugire omu kuguza omu regya y’entaasya
orikworeka eiziina ry’omuguzi, ebiro ebi waaguriizeho, obwingi
bw’embibo ezaaguziibweburi kika ky’embibo, omuhendo ogu
waaguriizeho buri mbibo, n’omuhendo gwona ogwashashwirwe.
Ekihandiiko eki nikikoreka ni bantu ki abarikugura embibo zaawe,
nibagura ezirikwingana ki, ni mbibo ki ezi abantu barikukunda
munonga, kandi abaguzi nibashangwa nkahi?
Regya y’entaasya
Eiziina
Ebiro Obwingi obuguziibwe
ry’omuguzi

Omuhendo gwa buri
kimwe

omuhendo
gwona

embibo embibo embibo embibo embibo embibo

Okubiika ebihandiiko nikiyamba omu kutebeekanisiza bizinesi. Waaba
otaine bihandiiko birinzirwe gye, bizinesi yaawe neebaasa kugwa.

89

ESHUURA YA 5: OKUMANYA AKATARE
Hariho ebintu mushanju bikuru ebi oshemereire kwetegyereza waaba
nooyenda bizinesi yaawe kutunguuka n’okukura.
✓ Manya eki abaguzi barikwenda
✓ Okutwariza gye abaguzi
✓ Kukoregana n’abakozi b’embibo abandi
✓ Kwekorera akatare
✓ Okutunguura bizinesi
✓ Ensiba
✓ Entambura

Okutunguuka kwa bizinesi nikwetaaga okukora n’amaani.
89

Manya abaguzi baawe
Nk’omukozi w’embibo, oshemereire kuta omu nkora ebi
abashuubuzi n’abahingi b’embibo barikukunda. Kwonka oijuke
ngu abashuubuzi nibaba nibajwekyera abaguzi: ab’omu byaro
n’ab’omu tauni abarikugura ez’okurya. Abaguzi baawe abakuru
abahingi n’abashuubuzi, nibaba baine ebi barikwenda
bitarikushushana. Abahingi nibaba nibafa aha kwera kw’embibo
omu musiri, enteeka yaayo, oku enuzire, n’akatare kaayo. Kwonka
bo abashuubuzi, nibaba nibafa aha birikubaho bwanyima
y’okushaaruura; nk’enteeka, y’embibo egyo, oku enuzire,
n’akatare kaayo. Obundi abahingi nibaba nibenda embibo
z’ebihingwa ezirikukira kumanywa munonga. Niziba ziri nungi
omu kurya n’okuguza.
Nk’oku ebi abaguzi barikwenda birikukira kuhinduka, buriijo kora
okucondooza aha katare (buri myaka 3-4) kwenda kwongyera
aha kumanya ebyakatare. Manya eki abaguzi baawe barikwenda
kandi ohindure n’aha mbibo nainga ebihingwa kyaba nikyetaagisa.
Oku oshemereire kutwaza abaguzi baawe
Oku orikutwaza abaguzi nikubaasa kukuyamba kuguza munonga.
Obuheereza burungi n’okutwaza gye abaguzi nibikuyamba kuguza
embibo zaawe! Mwenyamu waaba nooramusya abaguzi baawe.

89

Abaguzi baawe baheereze obuheereza burungi.
Yeteekateeke kugarukamu ebi baraakubuuze aha mbibo ezi
orikuguza. Manya oburungi n’obubi bwa buri mbibo, kandi
yeteekateeke kubishoboorora. Omanye kushoboorora oku
orikuhinga embibo zaawe kandi n’ahabw’enki ziine entaaniso aha
mbibo ezindi eziri omu kicweka ekyo.
Waareeba omuguzi ataamarwa, gyezaho omanye ahabw’enki.
Musaasire ahab’oburemeezi obwo kandi gyezaho kubutereeza.
Embibo zaaba nizo ziine oburemeezi, teekateeka aha
ky’okwongyeraho embibo ezindi eza busha. Ekiragiro ky’okuguza
ni; “omuguzi atuura ahikire”. Noobaasa kutiikirizana nawe kandi
noobaasa kuba ohikire kwonka ahabw’okwenda kuguza ebintu
byawe, oshemreire kwijuka ngu omuguzi niwe arikubanza.

89

Okukoregana n’abakozi b’embibo abandi:
Embibo ezirikuruga omu bantu abandi nizibaasa kushiisha
entunguuka ya bizinesi yaawe. N’ahabw’ekyo oshemereire kugira
enkoregana nungi n’abakozi b’embibo abandi.
Noobaasa kugira okuhayana kw’emiringo ebiri:
✓ Embibo ezi barikuguza omu butare n’omu maduuka omu
kicweka ekyo. Ebihingwa ebimwe nk’ebihimba, ebi
barikuguza nk’embibo obumwe nibyo abantu barikugura
kurya.
✓ Embibo ezikukorwa abantu abaine obukugu omu
by’embibo nk’abacondoozi nainga ebitongore by’embibo.
Embibo eza buriijo nizikira kuba nizigura omuhendo gw’ahansi
ahabw’obukuba tizirikwentenga okwegyendesereza kwingi omu
kuzikora. obwire obwingi embibo ezi niziba zitaine ntaaniso
mpango kuruga ahari ezo ezi orikukoresa obwegyendesereza.
Abaguzi nibabaasa n’obutamanya ahabw’enki embibo zaawe
omuhendo gwazo guri ahaiguru. N’ahabw’ekyo n’eky’omugasho
kuta embibo zaawe omu kishushani kirungi ekirikworeka omutindo
gw’ahaiguru. Omuringo gw’okukora eki n’okusiba embibo zaawe.
Ogundi muringo gw’okworeka omugasho gw’embibo z’omutindo
murungi n’okukora eky’okwegyeraho ky’abantu kureeberaho
okuhinga
embibo
(reeba
omu
katabo
“o
z’ebihimba”(Producing bean seed).
Omu ky’okwegyeraho ky’embibo z’omutindo, noobyara embibo
z’emiringo mingi (ezi orikukora, ez’omu katare n’ez’orujwangye)
kwenda ngu oyorekye omutaano oguri aha mutindo gw’embibo
z’ekihingwa ekyo. Ote ekyokureebeberaho eki, omu mwanya ogu
buri omwe arikubaasa kuhika omu kicweka ekyo, kwenda ngu
abantu bareebe ebirugiremu (ekyokureeberaho aha rubaju
rw’oruguuto nainga omuhanda).
Abakugu omu kokora embibo nibakira kushohoreza embibo omu
bwingi ekiri kumanyisa enshohoza yaabo omu kukora embibo
89

neeba nkye. Kwonka oijuke ngu eki tikirikumanyisa ngu omutindo
gw’embibo ezo ni murungi. Abahingi b’embibo baaba nibakora
emiringo mikye y’embibo naiwe noogira omugisha gw’okushohoza
embibo ezindi. Obumwe ebitongore n’abacondoozi nibaba
nibagabira abahingi embibo ensya. Eki nikibaasa kureetera
abahingi kutagura embibo zaawe. Waaheza kumanya eki, manyisa
abantu abo ebi orikukora kandi ogyezeho kubabiihabiiha
kurekyeraaho okugaba embibo zaabusha.
Okwongyera akatare k’embibo
k’embibo.
Ebihingwa ebingi nk’ebihimba, empokya nainga ebinyobwa
abahingi baaba baatungire embibo ez’okutandikanisa nibaguma
nibahinga embibo emwe kumara obwire buraingwa kandi
nibabaasa kukyendeeza aha kugura embibo. Eki nikimanyisa ngu
akatare k’omuringo gw’embibo ogu ezi orikukora nikabaasa
kugyeda nikakyendeera okukira munonga abahingi baaba
nibakuguraho kwenda kutunga embibo ensya guraafu egi ahifo
neeyoreka empinduka y’akatare k’embibo omu bicweka bimwe
ahabw’embibo nsya z’ebihingwa nk’ebihimba.

100%

akatare kaingi

amaka
agarikugura
embibo

10%

akatare kakye

Guraafu erikworeka oku akatare k’embibo nsya
karikubaasa kugyeda nikakyendeera.
89

Okwenda kwongyera akatare oshemereire kumanya gye
enshonga ezirikureetera abahingi baakuguraho embibo. Zimwe
aha nshonga ezo ni:
✓ Kutunga emiringo misya y’embibo.
✓ Kutunga embibo ahabw’okuba abahingi nibaba bariire
nainga bagurize embibo zaabo zoona.
✓ Kutunga embibo z’omutindo murungi
✓ Kwongyera aha mbibo ezi baine baaba nibenda kuhinga
emisiri mihango
Waashanga enshonga enkuru ey’okugura embibo zaawe eri
ey’okutunga embibo ensya, noija kuteekateeka munonga aha
ky’okwongyera aha katare buri kaanya.
Ahaifo n’ebihaburo oku waakubaasa kwongyera akatare.
Hangusya akatare kaawe
kaawe:
Otakaaguza embibo zaawe abahingi bonka. Abashuubuzi,
amashomero n’ebitongore ebindi nibibaasa kuba nibyenda kugura
ebimbo. Bamwe omu baguzi aba nibabaasa kuba nibenda kugura
embimbo nyingi kandi nibabaasa kuzitanga bukiri kare.
Tunguura kurungi embibo zaawe:
Reeba peegi 39 otunge ebirikukwata aha ntunguuka.
Hindura emiringo y’embimbo buri kaanya: waareeba okuguza
kwakyendera omanye ngu nooyetaaga kuhindura aha muringo
gw’embimbo. Buuza abacondoozi n’abahingisa aha miringo
y’embibo emisya n’oku waakubaasa kuzitunga. Waaheza
kuzitunga banza ozigyereze aha kasiri kakye kureeba oku zirikwera
otakashaziremu kuzihinga. Waaheza kutandika embibo nsya
nikikuru kugyoreka abaguzi baawe n’okubagambira ahabw’enki
embibo egyo eine omutaano kandi ni birungi ki ebigiriho. Buuza
abaguzi baawe abahingire embibo egyo bakugambire eki
barikugiteekateekaho. Okumanya ekyo nikiija kukuyamba
kumanya obwingi bwayo obu oraahinge omu sizoni erikukurataho.
89

Kyendeeza aha sente ez’orikugurizaho
ez’orikugurizaho:
Waaba nooguriza aha muhendo gw’ahaiguru, noija kuguza
embibo nkye kandi toraakore magoba maingi garikubaasa
kutunguura bizinesi yaawe. Waaba noobaasa, guriza embibo
ahansi kwenda kwongyera akatare okukira munonga bwanyima
y’omwaka gumwe nainga ebiri. Kwonka oine kureeba ngu
omuhendo ogwe niguhisya esente ezi okoreise.
Ensiba:
Ensiba nungi eineho obumanyiso n’ey’omugasho
ahabw’ebihingwa ebimwe nk’ebihimba ahabw’okuba haine eki
erikuba neeyoreka aha mutindo gw’embibo kandi ereetaho
entaniso kuruga aha mbibo ezirugire ahandi. Ensiba neeyamba
abaguzi kutwara gye embibo. Ebihingwa ebimwe nk’ebihimba
ensiba enungi eshemereire kuba obuveera burikureeberwamu
kwenda kuyamba abaguzi kureeba eki barikugura. Obuveera
bw’emiringo mingi buriho kwonka nibubaasa kutaboneka omu
byaro.
Hoona noobaasa kusiba embibo zaawe omu bipapura. Okugura
eby’okusibisa omu bwingi nikiyamba ahabw’okuba nooba
noobigurira aha muhendo gw’ahansi okukira munonga byaba
nibishangwa omu matauni amahango gonka.Waaba otarikubona
buveera nainga empapura z’okusibisa, teekateeka aha
ky’okuronda eby’okusibisa ebyawe ebi waakubaasa kwekorera.
Ekyokureeberaho ekibiina kiimwe kikakora otushaho tukye kuruga
omu pipapura bya siminti.

89

Ensiba nungi neeyamba omu kuguza embibo.
N’obwegyendesereza ronda obwingi bw’embibo ezi oraasibe
kurugiirira aha bi oraihe omu kucondooza aha bintu nk’okwera
kw’embibo, ebi abahingi barikukunda n’omuhendo waaba
noosharamu aha nsiba. Ekyokureeberaho ebihimba
eby’okusimbira obuti (ebya misingiriro) ebirikwera munonga
noobaasa kusiba bikye bikye. Embibo ensya nainga ei
batarikukunda noobaasa kucwamu kugisiba bukye nk’akimwe kya
kana kya kiro buri kashaho. Ebi oraakorese kusiba nibyo
oragyendereho kusharamu aha bwingi bw’embibo ezi oraasibe
omu kashaho. Eby’okusibisa byaba biri bibi nainga buri obuveera
noosiba embibo nkye.
Buri kashaho kashemereire kuba kaine akamanyiso kari aha
kashaho nainga akaveera keenyini nainga kari konka. Obumanyiso
bushemereire kuba bwine ebi: eiziina ry’omukozi w’embibo
n’endagiiriro ye, eiziina ry’embibo n’ebintu bimwe
ebirikugikwataho, obwingi, okurabura aha mbibo n’ebirikworeka
omutindo gw’embibo.
89

Okutunguura embibo
Okutunguura ebi orikukukora nainga kubirangisa n’ekintu kikuru
omu kwongyera, akatare k’ebintu byawe. Hariho emiringo mingi
ei orikubaasa kutunguuriramu embibo zaawe.
Ebyokureeberaho n’ebi:
✓ Mwaba nimukora embibo, nimubaasa kukora omuzaano
gurikworeka omugasho gw’okugura embibo z’omutindo
murungi. Mukore omuzaano aha bwire obu murikumanya
ngu abantu baingi nibaza kugureeba kandi mu gukorere
omu mwanya ogu abantu baingi barikubaasa kwijamu.
✓ ronda emyanya misya ei oraaguzemu embibo omu butare
n’amashomero againe emisiri. Rabira omu bahingisa
n’amaduuka agarikuguza ebintu by’obuhingi. Kwonka
oijuke ngu waaguza abashuubuzi nibakuha omuhendo guri
ahansi.
✓ Gamba n’abeegi aha bikwatiraine n’embibo zaawe kandi
okoregane n’amashomero gaije garambure emisiri yaawe.
Abeegi nibiija kugambira abazaire baabo ebi baareeba.
✓ Hikiirira omuntu oine eduuka omushabe kuta ekyapa aha
duuka ye kandi omushabe kuguma noija noogamba
n’abaguzi ori kubashoboorera aha mbibo zaawe.
✓ Yohereza amabaruha n’ebirango omu bantu abaine
akakwate n’ebyobuhingi omu gavumenti n’omu bitongore
ebitari bya gavumenti omu kicweka ekyo. Obashoborore
aha mbibo ensya n’emihendo yaazo ariho.
✓ Kora empapura z’okuhanika aha bisiika n’ebindi ziri kuranga
embibo zaawe.
✓ Tunguura embibo zaawe omu myoreko y’ebyobuhingi.

89

Koresa emihanda mingi y’okutunguura embibo zaawe.

Entambuura:
Entambura neetwara esente nyingi kwonka neereta amagoba
embibo zaaba ziine akatare omu bicweka ebindi. Ahu akatare
kaawe kari niho harikucwamu entambura ei orikwetenga.
Waaguza embibo zaawe omu kyaro kyawe, entambura neeba
etari kizibu. Kwonka oine kuteekateeka aha ntambura y’emotoka
waaba nooguza embibo zaawe aheeru y’ekyaro ekyo. Omuringo
gw’entambura ei oraakorese neeza kurugiirira aha biriho; esente
n’obwingi bw’embibo ezi orikwenda kutwara.
89

Okuronda entanbura nikirungi kandi nikibaasa kureeta
amagoba
amagoba.

Ekibiina nainga abantu abarikukorera hamwe baine kuteekateeka
aha ky’okurundaana esente bakapangisa emotoka nka roore
nainga piikaapu
ahabw’okuba nikitwara esente nkye baaba nibatwara embibo
nyingi omurundi gumwe. Ogundi muringo gw’okukyendeeza aha
nshohoza n’okupakira embibo n’ebindi bintu omurundi gumwe.
Bariirira enshohoza yoona ogite omu ntebebeekanisa ya bisinesi.
Oreebekye ngu omuringo gw’entambura gwona ogu oraaakorese
nigurinda embibo zaawe okutahikwa enjura, omushana n’embeera
ezindi ezirikubaasa kuzishiisha.

89

OKUHANGUSYA
N’OKUTEREEZA BISINESI YAAWE.
ESHUURA YA 6:

Bizinesi kuza kutunguuka eshemereire kukura buri kaanya.
Eshemereire kuba neekora amagoba kandi neehanguha.

Bizinesi eshemereire kukura nk’muti, mporampora
kwonka kurungi.
Teekateeka aha nshonga nkuru kandi ogarukemu ebibuuzo ebi
otakashaziremu kuhangusya bizinesi yaawe.
✓ Omuringo gu bizinesi yaawe erikugobamu: waayongiire
ahaby’orikuguza omu myaka nk’ebiri ei omazire nookora?
✓ Empinduka omu katare: akatare kahindukireho kurugiirira
omu kucondooza kwawe?
✓ Embibo ensya: noobona embibo ensya ezirikukundwa
abahingi, abashuubuzi n’abarikugura ebyokurya?
✓ Esente: omanye ngu nooza kushohoza esente busya omu
kukora. Oine esente zirikumara z’okuhangusya bizinesi
89

yaawe? Oine eitaka ry’okuhanguhizaho bizinesi yaawe
nainga noobaasa kurigura nari kupangisa aha sente nkye
kandi okaguma nookora amagoba omu mbibo ezi obyaire?
Noobaasa kutunga rooni?
✓ Abakozi: oine abakozi barikumara kwongyera aha mbibo
ezi orikukora?
✓ Entambura: waaboine entambura nungi y’okutwara
embibo nyingi aha muhendo ogu orikubaasa (ogw’ahansi)?
Waashanga noobasa kugarukamu “eego” aha bibuuzo birengire 3,
noobaasa kuba ohikize obwire bw’okuhangusya bizinesi yaawe .
Okukora ekibiina ky’abahingi b’embibo:
Bizinesi yaawe ku eraayeyongyere kukura n’abahingi abandi
baakuguka omu kuhinga embibo, teekateeka aha ky’okukora
ekiibina ky’abahingi b’embibo.
Abantu baaba beetereine hamwe n’abandi abaine ebigyendererwa
bimwe, nibagira amaani kandi nibabaasa kukora ekintu kihango.

Ekibiina ky’abahingi b’embibo nikiyamba abakozi
b’embibo omu kicweka ekyo kukora kurungi.
89

Ekibiina nikibaasa kukorera aha rurengo rutari rumwe: omu
kicweka nainga ebicweka baingi nainga aha rurengo ry’eihanga.
Omugasho gw’ekibiina nk’ekyo ni:
✓ Kuyamba abahingi kumaraho hamwe oburemeezi obu baine
oburikushushana.
✓ Okutwara ebyetengo by’abahingi omu b’obushoboorozi
obw’ahaiguru nk’a gavumenti. Ekyokureeberaho ekibiina
nikibaasa kushaba abarikucondooza kuguma nibakora embibo
ensya.
✓ Kutaho omuhanda gw’okutungiramu okumanyisibwa aha
bikwatiraine n’okukora embibo, eby’obuheereza bwabo
n’ebyokukoresa omu kuhinga nk’embibo z’okubyara n’ebindi.
✓ Kuhwera baamemba b’ekibiina ekyo kutunga eby’okukoresa
omu kuhinga omu bwingi kandi aha muhendo gw’ahansi
bakabaasa kukyendeeza aha nshohoza.
✓ Kuhwera baamemba kugira enkoragana n’abacondoozi hamwe
n’abakugu omu kukora embibo omu bicweka ebindi
by’eihanga.
Ekicweka ekiri ahaifo nikyoreka omu bugufu oku mwakubaasa
kukora ekibiina ky’abahingi b’embibo.
Noobaasa kutunga okumanyisibwa okurikukiraho kuruga omu
bitongore bitari bya gavumenti n’abahingisa.
Oku mwakubaasa kukora ekibiina kyabahingi b’embibo.
Mutebeekanise orukiiko: Manya ebirikukwata aha bahingi
abandi omu kicweka ekyo obwo orikubuuza abahingisa, abakozi
b’ebitongore bitari bya gavumenti n’ebindi bitongore ebiine
akakwate n’eby’obuhingi. Kyaba nikibaasika tebeekanisa
okubugabugana abahingi abamwe kugamba aha by’okukora
ekibiina. N’eky’omugasho kubanza waashoboororera abahingi
abandi omugasho gw’ekibiina otakeesire rukiiko. Nimubaasa
kusharamu kukora ekibiina ky’abahingi b’ekihingwa kimwe nainga
ebihingwa bingi. Eki nikirugiirira aha ntwaza y’abahingi nainga
obwingi bw’abantu abarikuhinga buri kihingwa.
89

Yeta orukiiko rw’abakozi b’embibo omu kyaro kyawe. Handiika
amabaruha orikweta abakozi b’embibo omu rukiiko kuteisa aha
kukora ekibiina. Mute orukiiko omu mwanya ogwanguhi kuhika.
Tunga empapura n’ebikaraamu bukiri kare ebiraakuyambe
kuhandiika ebi murikuteisa. Orukiiko rushemereire kuteisa aha
nshonga eziri kukwata aha bantu boona.

Okukora orukiiko rw’okubanza
rw’okubanza:
Muronde omuntu oraayebembere orukiiko. Omuntu ogwe
naayetwa mukuru w’orukiko. Omurimo gw’omuntu ogwe
n’okutandika okuteisa n’okuhwera abantu kubaasa kugamba
bataine kutiina. Orukiiko rutakatandikire mukuru w’orukiiko
ashemereire kuhandiika orukarara rw’ebintu by’okuteisaho. Ebintu
ebi bishemereire kuba birimu:
✓ Okweyanjura kw’abantu abari omu rukiiko. Buri muntu
ashemereire kugambaho kakye aha bizinesi ye y’embibo,
eky’okureeberaho ebihingwa ebi barikuhinga n’obwingi
bw’embibo ezi barikushaaruura, ebirungi ebiri omu bizinesi
zaabo, n’ebizibu ebi barikushangamu.
✓ Kuteisa oku abari omu rukiiko barahwerwe kuruga omu
kibiina.
✓ Kuteisa aha bigyendererwa by’ekibiina n’ebiri
kuteekateekwa kwija kukorwa. N’eky’omugasho kukora
ebigyendererwa by’ekibiina kurungi. N’enki eki abantu
barikwenda kukora? Nibaija kuhikiiriza bata
ebigyendererwa byabo kandi ryari? Mwijuke ngu abantu
nibaba nibateekateeka kutunga bingi kandi bwangu.
Nibabaasa kuteeketeeka ngu obu baakora ekibiina
oburemeezi bwabo nibuza kuhwaho juba. Bwanyima
abantu nibabaasa kuhwa amaani reero ekibiina kigwe.
Mukuru w’orukiiko aine kwijusya abantu ngu ebirungi
ebirikuruga omu kibiina nibihikwaho kurabira omu kukora
munonga, okwehayo n’okugira ebigyendererwa
birikubaasika.
89

✓ Mushwijume oburemeezi n’oburungi bw’ekibiina. Abakiiki
baine kubariirira okukora ekibiina eki kiraabatwareho. Omu
noobara okuhayo obwire bw’okuza omu nkiiko n’okuhayo
esente. Ebirungi ebirimu nibikira enshohoza? Ku kiraabe
kiri kityo, baamemba boona nibiikiriza kubagana eshohoza?
Baamemba baaba nibiikiriza muze aha kindi kintu.
Okutandika ekibiina ky’abahingi b’embibo:
Abantu ku bariikirize ngu haine eki barikutunga omu kibiina,
muteise aha bintu ebi ahaifo oku ekibiina kiraakore;

Ebiragiro: Muteise ebi baamemba baraakuratire omu kucwamu
aha nshonga ezimwe, oku muraagume nimukora enkiiko n’obu
ziraakorwe, abeebembezi abu muraagire n’oku muraabaronde
n’esente z’okushashura waaza kuba memba. Bwanyima ebiragiro
ebi bishemereire kuhandiikwa omu kitabo ky’engyenderwaho
y’ekibiina (eki n’ekitabo ekirikworeka ebigyendererwa n’ebiragiro
by’ekibiina ). Engyenderwaho neeza kuyamba ekibiina kutabamu
obutabanguko n’obutiikirizana kandi eyoreke obujunaanizibwa
bwa buri memba. Engyederwaho eshemereire kworeka
ebigyendererwa, ebiragiro by’okuba memba, omuringo
gw’okuronda abeebembezi, obwire bw’okukoreraho enkiiko, n’oku
ekibiina kiraayebiiseho omu by’esente.
Obwa memba:: Mukore orukarara rw’abantu (abarikukora omwe
omwe n’abari kukorera hamwe) abaine ekyetengo ky’okukora
ekibiina. Mwijusye abantu ku obwa memba kirikumanyisa okugira
obushoboorozi n’obujunaanizibwa.
Obwebembezi:
Ebibiina nibyetaaga obwebembezi
n’entebeekanisa. Entebeekanisa eyanguhi n’okugira akakiiko
akarikutegyeka ekibiina kandi kashemereire kubamu mukuru
w’entebe, omuhandiiki n’omubiiki abaraayebembere ekibiina omu
kukora kwakyo. Emyanya endiijo omu kakiiko neebaasa
kwongyerwamu kyaba nikyetengyesa. Nimubaasa kuronda
89

obukiiko obundi kukora aha bintu bitari bimwe na bimwe.

Okubiika ebihandiiko: N’eky’omugasho kubiika ebihandiiko
by’ebiteiso n’okusharamu okuraakorwe omuri buri rukiiko.
Muronde oraabiike ebihandiiko ebyo.
Ekibiina ky’abahingi b’embibo kishemereire kuguma nikitunguuka
nk’oku abahingi abari baamemba baakyo bari kutunguuka.

89

ESHUURA YA 7:

EBIRI OMU BUGUFU

Hariho ebintu bingi ebirikureetera bizinesi y’embibo yaatunguuka:

Nooyetaaga obwengye buri
kumara, obumanyiirizi
n’ebikoreso kutandika bizinesi
y’embibo.

Toorana ebihingwa n’emiringo
y’embibo zaabyo kurungi
orikugyendera aha bi oihire
omu kucondooza aha katare

Kora amagoba kuruga omu
kuguza embibo zaawe

1. Kwenda kukora gye bizinesi y’embibo,
abahingi baine kukora munonga,
bakeetebeekanisa kurungi kubaasa
kusharamu n’okweteekateekyera
oburemeezi n’okwetegyereza gye
ebya bizinesi n’esente.

2. Bizinesi y’embibo neekora gye aha
bihingwa n’embibo eziine akatare
kahango nainga karinganaire.
Condooza aha katare otakatandikire
bizinesi yaawe kandi na buri myaka
3-4 kwenda kwetegyereza kurungi
ebi abaguzi baawe barikwenda. Kora
enteekateeka nungi ya bizinesi yaawe
orikugyendera aha makuru agahikire
agarikukwata aha katare aku
ogyendereire.
3. Hinga kurungi embibo kwenda
kukyendeeza aha nshohoza
n’okukora amagoba mingi. Hinga
embibo zirikwera munoga omu itaka
rirungi kandi oreeberere kurungi
emisiri yaawe. Taho omuhendo ogu
orikumanya ngu nwija kurugamu
amagoba kandi ogu abahingi
barikubaasa.
89

Tunguura embibo zaawe

Biika gye ebihandiiko bya
bizinesi yaawe kandi okore
enteekateeka za bizinesi
zoona orikugyendera aha
bihandiiko ebi.

4. Gyezaho otunguure akatare
k’embibo, ronda abaguzi abasya
kandi ogume ohindure n’aha miringo
y’embibo buriijo. Reeba ngu
waareetera abaguzi baawe kwikiriza
ku embibo zaawe ziri ez’omutindo
gw’ahaiguru. Eki nookikora kurabira
omu kuzipakira n’okuziha amaziina,
kugiraobuheereza burungi n’omu
kurinda eiziina ryawe.

5. Tebeekanisa bizinesi yaawe obwe
orikubiika ebihandiiko
ebirikukwata aha bi orikuguza,
amagoba n’oku orikukoresa esente
zaawe. Kora entebeekanisa nungi ya
bizinesi yaawe orikugyendera aha
nteebereza y’entaasya ya buri kwezi.

6. Bizinesi erikukora gye neeguma
neekura. Omuhanda gw’okukora gye
bizinesi n’okuhikiiriza ebyetaago
by’abaguzi n’okukora ekibiina
ky’abahingi b’embibo.
Hangusya bizinesi yaawe

89

EBIBUUZO BY’OKUBUUZA OMU
KUCONDOOZA AHA KATARE.
Eby’okubuuza abahingi:
Ni bihingwa ki ebi abahingi barikukira kuburwa embibo?
Ahahabwenki abahingi nibabugana oburemeezi bw’okuburwa
embibo?
James embibo ku zirikumuhwaho aziiha nkahi?
Abahingi abamwe embibo nizikira kubahwaho kukira abandi?
Ahabw’enki? ni baahi abo?
Abahingi nibagura embibo zirikwingana ki buri sizoni?
Abahingi abagaiga, abaarwagati n’abooro nibagura embibo
zirikwingana ki?
Abahingi nibahurira bamazirwe n’omutindo gw’embibo ezi
barikugura ahandi?
Hariho abahingi b’embibo abandi nari ebitongore ebiri kukora
embibo omu kicweka ekyo abari kushohoza embibo z’okuguza?
Nizingana ki? Ni baahi?
Ni bihingwa ki kandi ni mbibo ki ezi barikushohoza?
Embibo zaabo nibaziguza bata?
Embibo eza buriijo (eza buri kihingwa) ezirikumanywa ni ziiha.
Ni burungi ki nari ni bubi ki oburi ahari buri muringo gw’embibo?
Nizikwatwa munonga obukooko n’endwara?
89

Embibo ezi ziine akatare kahango omu kyaro/ebyaro/
eigomborora/ disiturikiti egi?
Hariho emiringo y’embibo etarikureebeka ei abahingi
barikukunda?
Embibo ezi ziine burungi ki nari bubi ki?
Nizikwatwa munonga obukooko n’endwara?
Nizeera zita?
Embibo ezi ziine akatare kahango omu kyaro/ebyaro/
eigomborora/disiturikiti egi?
Ni mbibo ki ensya eziizire omu kicweka eki omu myaka ena
ehingwire?
Zikaruga nkahi?
Buri mbibo eine burungi ki na bubi ki?
Nizikwatwa munonga obukooko n’edwara?
Amashaaruura nigaingana ki?
Embibo ezi ziine akatare kahango omu kyaro/ebyano/
eigomborora/disturikiti egi?

Ebibuuzo eby’abashuubuzi b’embibo.
Abahingi nibakunda kugura embibo (buuza aha bihingwa
bitarikushushana).
Ahabw’enki nibakunda kugura/ ahabw’enki batarikukunda kugura
embibo.
89

Ni miringo ki ei orikuguza nk’embibo?
Ni mihendo ki erikuheereerukayo ahaiguru n’ahansi ei orikushaba
ahabwa buri muringo gw’embibo ezimwe.
Nooguza embibo zirikwingana ki buri sizoni/buri mwaka?
Embibo zaawe nooziguza nkahi?
Noha orikukira kugura embibo zaawe?
Abaguzi baawe abingi nibaruga nkahi? (n’ab’omu kyaro kyawe,
nari disiturikiti ezindi?)
Embibo zaawe nooziguza ota?
Nookora amagoba garikwingana ki?
Embibo zaarakuhwireho?
Noobaasa kuteebereza oku akatare k’embibo zaawe karikwingana
(ahabwa buri muringo gw’embibo)
Ni bintu ki ebikuru ebi abashuubuzi barikuronda omu mbibo
z’embihingwa ezi orikuteekateeka kukanyisa?
Abashuubuzi batari bamwe nibakunda ebintu bitarikushushana
aha mbibo?
Hariho abahingi nari ebitongore omu kyaro eki orimu
ebirikushohoza embibo z’okuguza? Ni baahi/ni biiha?
Ni bihingwa ki nari mbibo ki ezi barikushohoza?
Embibo zaabo nibaziguza bata?
89

Hariho embibo ezirikuruga omu bicweka ebindi bya ihanga zikaija
omu kicweka kyawe?
Noha orikuzikora?
N’oha orikuziguza?
Ni bihingwa ki nari mbibo ki ezirikubaheebwa.
Embibo nizigura zita?
Embibo ziri ha mutindo ki? (Ezihamiibwe, ezitungwirwe omutindo,
ensya)?
Abakozi n’abashuubuzi abandi nibasikiiriza abaguzi bata?

Ebibuuzo by’amashomero, ebitongore by’abantu, na za
purogyekiti z’entunguuka
Eitendekyero ryawe nirigura embibo?
Ni bihingwa ki? Ni mbibo ki?
Embibo nizikoresibwa ki?
Ni mutindo ki gw’embibo ezi orikugura (ezihamiibwe, ezitungwire
omutindo)?
Buri sizoni noogura embibo zirikwingana ki?
Embibo noozigura ota?
Omutindo gw’embibo ezi orikugura nooguteekateekaho ki?
Omazirwe n’entebeekanisa ei oine omu kutunga embibo?
89

Noobaasa kukwatisa (kutanga) embibo ? Bihingwa ki? Miringo ki
y’embibo?
Noobaasa kwenda kukwatisa embibo zirikwingana ki?
Ebibuuzo by’okubuuza abacondoozi, n’abahingisa
abakuru ebirikukwata aha biragiro by’embibo
Naaba ninyenda kukanyisa embibo, ezibonaire nkaaziiha nkahi?
Nizigura zita?
Embibo ezibonaire nizireebeka?
Nooteekateeka ngu embibo ezibonaire ziine akatare (yoreka
ekihingwa n’emiringo y’embibo)?
Embibo eziboneire ziine akatare omu miruka/ amagomborora/
disiturikiti ezindi?
Ni mbibo ki ensya eziriho hati ezirikwera gye omu kicweka eki?
Embibo ensya ziine akatare kahango? Noobaasa kuha
enteebereza?
Ni miringo ki y’embibo ei gavumenti erikuhamya ahabw’ebihingwa
ebimwe?
Ni mutindo ki ogurikwetengwa aha bwa buri muringo gw’embibo?
Ni biragiro ki ebitairweho gavumenti ebirikukwata aha kuhinga
embibo?
Ni by’etengo ki ebi abahingi b’embibo ab’orurengo rw’ahansi
bashemereire kuhikiiriza?
Nooyetenga kuhandiikisa bizinesi enkye?
89

Ekipande ky’okutereeza amakuru agarikukwata aha
katare k’ebihingwa.
Akatare k’embibo ya………….. (ijuza buri kihingwa omu kipande ekyakyo)
Ahaiguru

Ahagati

Ahansi

Eby’okushoboorora

Orurengo rw’akatare
k’embibo
akarikuteekateekwa
kuruga omu bahingi
okutwarira hamwe
Orurengo rw’akatare
k’embibo
akarikuteekateekwa
kuruga omu bahingi
b’emiringo mingi:
Abagaiga
Abaarwagati
Abooro
Abooro munonga
Akatare
akarikuteekateekwa
kuruga omu
mashomero
Akatare
akarikuteekateekwa
kuruga omu bibiina
by’entunguuka

Ekipande ky’okutereeza amakuru agarikukwata aha
mihendo y’embibo
Embibo
ez’amaani
eziguziibwe

Ahu buri kika
ky’embibo
kirugire

Omuhendo
gw’embibo aha
bwire
bw’okubyara
Enjuma

Embibo

89

Omuhendo
Omuhendo omu
ahagati ya sizoni bwire
bw’okushaaruura
Enjuma

Embibo

Enjuma

Embibo

89

Obwingi
bw’embibo
eziguzirwe
abahingi omu
sizoni

Akatare akarikuteeberezibwa Embibo nizibaasa
kuruga omu bahingi b’ekyaro kuboneka? (eego
ekigyendereirwe (kahango,
nainga ngaaha)
karwagati, kakye)
Obwingi
bw’embibo
eziguziibwe
abashuubuzi
abaabuuziibwe
omu kwezi

Obwingi
bw’embibo
eziguzirwe
amashomero
omu sizoni

Obwingi
bw’embibo
eziguzirwe
ebibiina
by’entunguuka
omu sizoni

Eiziina
ry’embibo

Oburungi
obuziriho

Obubi
obuziriho

Akatare aku zirikuteekateekwa
kugira omu bahingi (kahango,
akarwagati, kakye)

Akatare aku
zirikuteekateekwa kugira
kuruga omu mashomero
(kahango, akarwagati,
kakye)

Embariirira
y’akatare kuruga
omu kyaro
ekigyendereirwe

Akatare aku
zirikuteekateekwa kugira
kuruga omu bibiina
by’entunguuka (kahango,
akarwagati, kakye)

Ekipande ky’okutereeza amakuru agarikukwata aha miringo y’embibo ensya

Eiziina
ry’embibo

Ekipande ky’okutereeza amakuru agarikukwata aha katare k’emiringo y’embibo eziriho

E bintu by’okukoresa omu kushohoza embibo z’ebihimba
n’emondi
n’emondi.
Ahaifo hariho orukarara rw’ebikoreso ebirikwetengwa omu
kushohoza embibo z’ebihimba n’emondi. Aka * nikoreka ekintu
ekirikuteekwa kubaho omu kukora embibo ezi. Ebikoreso ebindi
noobaasa kubigura bizinesi yaawe yaaheza kuhanguha.
E biri kwetengwa omu kukora embibo z’ebihimba
Embibo z’omutindo murungi*
Orwezo
Omubazi gw’okwita obukooko
Ebomba y’okufuuhirira omubazi gw’okwita obukooko
Obuveera bw’okwanikaho
Ekyoma ky’okuhuura*
Akatandaaro k’okutooraniraho
Ekyoma ky’okucumitisa omu kukyebera enjuma*
Emibazi y’okuta omu mbibo*
Eduraamu y’okutaburiramu emibazi
Obudeeya bw’okubiikamu n’okutwariramu embibo*
Obushaho bw’okusibamu embibo
Minzaani
Ekiduraamu ky’okubiikamu embibo (silo)
Ekibanda ky’kubiikamu Ebihimba
Ebiri kwetengwa omu kukora embibo z’emondi
Embibo z’omutindo murungi*
Orwezo
Omubazi gw’okutanga embibo kuhumba*
Omubazi gw’okwita obukooko
Ebomba y’okufuuhirira obubazi gw’okwita obukooko
Obushaho bw’okusibamu embibo*
Minzaani
Amasitooha garimu ekyererezi kirikumara
89

EKYOKUREEBERAHO
KY’ENTEBEEKANISA YA BIZINESI.
Quality Seed
P.O. Box 6000,
Mbale
Esimu: 077 506263
1. Enturikiriro
Enturikiriro.
Bizinesi nsya neija kugaba embibo z’ebihimba z’omutindo
murungi, ezongirwe omutindo n’eza buriijo ezi abantu
barikumanya.
A. E
birikukwata aha bizinesi
Ebirikukwata
Eiziina: Quality Seed
Omuringo gwa bizinesi: Bizinesi y’eka
Endagiiriro: P.O. Box 6000 Mbale, Uganda.
Ebirikukwata aha muntu
Omw. Peter X (manegya), omuhingi, amazire emyaka 20 naahinga
ebihimba. Akashoma koosi erikukwata aha mbibo z,ebihimba
eyaabaire etairweho aba CIAT. Aine obukugu omu kukora
emigaati.
Omuky. Rose T., omuhingi, amazire emyaka 15 omukuhuhinga
embibo. Akashoma koosi erikukwata aha mbibo z’ebihimba
eyaabaire etairweho aba CIAT. Aine obukugu omu by’okutunga
enkoko.
Abakozi: kupangisa abakozi babiri b’okukora obwire bwona
n’abandi nk’oku baraayetengwe.

89

B. E
kihingwa.
Ekihingwa.
Embibo ezitari zimwe z’ebihimba ezongiirwe omutindo K132,
K131, OBA1, Kahuura.
Okushoboorora emiringo erikuhingwa hati.
K132: Embibo mpango eine obugondo burikutukura, neeyera
munonga, enuzire, eine akatare kahango, neereebeka nk’embibo
eya buriijo erikumanywa.
K131: Embibo nkye, erikwera munonga, enuzire, erikugumira
omushana, kandi neehwera kwerinda enjara.
OBA 1: Embibo mpango eine amabara garikutukura, neeyera
munonga, enuzire, eine akatare kahango.
Ebintu ebikuru ebi orikugyenderaho kutoorana ekihingwa
n’emiringo y’embibo: Abahingi abaingi omu kicweka eki nibahinga
ebihimba by’okuguza n’ahabw’ekyo nibabiika embibo nkye.
Ekirikurugamu embibo ensya n’eza buriijo nizigira akatare.
Abahingi nibabaasa kugurira embibo ez’omutindo murungi aha
muhendo gw’ahaiguru okukira munoga ezongiirwe omutindo.
A katare
katare:
Akatare akagyendereirwe egomborora X. Abahingi b’ebihimba
omu gomborora X (30%), amashomero againe emisiri mihango
(5%), ebitongore ebitari bya gavumenti (40%), ekibiina
ky’abahingi aha disiturikiti (10%) abashuubuzi b’embibo (15%)
Orurengo rw’okushohorezaho embibo: bizinesi neija kushohoza
taani emwe buri sizoni.
Okugaba embibo: Embibo niziija kusibwa omu buveera omu
bwingi butarikushushana (kiro 1, kiro 5, kiro 10) ziguzibwe
abahingi n’amashomero kuruga omuka y’omuhingi w’embibo
89

kurabira omu bitongore bitari bya gavumenti, abashuubuzi
b’embibo n’ebibiina by’abahingi aha disiturikiti. Okukira munonga
embibo niziguzibwa omu bwire bw’okubyara: Okwakashatu
n’Okwakana.
E by’okukoresa
Eitaka: hiika 5 z’okuhingamu embibo ziriho.
Abakozi: Abakozi babiri bokukora obwire bwona nibaija kurondwa
hamwe n’abandi aba riijariija. Nibaija kukora emirimo ey’omu
musiri hamwe n’endiijo ey’aha nyima y’okushaaruura.
Okubiika ebihandiiko: ebihandiiko nibiija kubiikwa manegya.
Ebyokukoresa:
Embibo
Orwezo
Omubazi gw’okwita obukooko
Ebomba y’okufuuhirira obukooko
Akaveera k’okwanikaho
Ekyoma ky’okuhuura
Akatandaaro k’okutooraniraho
Ekyoma ky’okucumitisa omu kukyebera embibo
Eduraamu y’okutaburiramu omubazi omu mbibo
Omubazi gw’okuta omu mbibo
Obudeeya bw’okubiikamu n’okutwariramu embibo
Obushaho bw’okusibamu embibo
Minzaani
Ekibanda ky’okubiikamu embibo
Empurizigana: esimu.
Ebicweka by’entuguuka (za feezi)
Feezi 1: Waaba orikutandika
Feezi 2: Okuhamya
Feezi 3: Okuhangusya/ kukora bingi
89

Feezi 1: Nooba nooyerondera esente z’okukoresa
Eby’okukora
Condooza aha katare
Taho enkoragana n’abahingisa hamwe n’abacondoozi
Sharamu aha miringo y’embibo
Sharamu aha muhendo
Taho enkoragana n’ebitongore bitari bya gavumenti, ebibiina
by’abahingi n’amashomero
Hinga omusiri mukye gw’embibo kumara sizoni ibiri oziguze.
Feezi 2: Emyaka 2-3
Eby’okukora
Handiikisa bizinesi
Eiguraho akaunta omu banka
Ronda abarikwenda embibo
Feezi 3: Bwanyima y’emyaka 2-3
Eby’okukora
Tandika kuhinga ebihingwa ebisya n’embibo ensya
Gura ebyokukoresa ebisya/ebihango
Tunga rooni
Hangusya akatare

89

Ebigambo ebirikukoresibwa omu
rurimi rwa bizinesi
Akatare: nikimanyisa okwendwa kw’ekintu ekirikuguzibwa nainga
ahu kirikubaasa kuguzibwa.
Akatare ak’omu kicweka: abantu b’omu kicweka ekyo abariije
kugura embibo zaawe.
Ebyomuhendo: ebintu ebirikubaasa kurugamu esente byaheza
kuguzibwa nainga byakoresibwa.
Amagoba: esente ezi orikutunga waaza kuguza n’okwihaho esente
ezookoreise.
Embibo: ekicweka ky’ekimera ekiri kubyarwa. Ahabw’ebimera/
ebihingwa ebimwe nk’ebitakuri na muhogo, ekicweka
ekirikubyarwa nikiba kitarikuriibwa.
Embibo eza buriijo: emiringo y’embibo ei abantu batwire
nibahinga kumara obwire buraingwa.
Embibo ezihamiibwe: embibo z’omutaano z’omutindo gw’ahaiguru
ezikozirwe n’obwegyendesereza kandi ezirikuhikiiriza ebyentego
bimwe ebirikwendwa. Ebitongore ebihango nibyo birikukira
kuzikora.
Embibo ezitungwirwe: embibo z’omutindo gw’ahaiguru
ezirikukorwa kurabira omu mihanda y’omutaano.
Emiringo y’embibo etungwirwe: emiringo y’embi bo ekozirwe
abacondoozi. Embibo ezi nizikira kuba nizeera munonga.
Enshohoza omu kukora: enshohoza yoona erikubaho waaba
nookora ekintu.
89

Enshohoza aha bintu ebirikumara obwire buraingwa: enshohoza
omu bizinesi aha bintu ebitarikukira kuhindahinduka. Enshohoza
enyingi erikubaho waaba nootandika bizinesi neekira kuba eri
egi.
Esente eziri omu bizinesi: oku bizinesi yaawe erikwingana
waagibaarira omu sente.
Inventore: okugaba (omu kuguza) nainga kubiika ebirikuguzibwa.
Omuhendo: ezi n’esente ezi orikushashura waaba noogura ekintu
naingwa obwigi bw’esente.
Okutunguura n’okurangisa: emiringo n’ebikorwa ebiri kukoresibwa
omu bashuubuzi kubaihabaiha abantu kugura ebi barikuguza.
Okucondooza aha katare: omuringo gutebeekaine
gw’okuroderamu okumanya ebiri kukwata aha katare.
Rooni: esente ezi orikweguza omu banka nainga ahandi kwija
kuzigaruraho.
Regya: ekitabo ky’omutaano ky’okuhandiikamu ebirikukwata aha
bizinesi.

89

Obutabo bw’abahingi b’embibo ab’orurengo rw’ahansi
obukurateine nibushohozi bwa aba International Centre for
Tropical Agriculture (CIAT)

Kwenda kumanya ebiri kweyongerayo buuza:
CIAT COORDINATOR,
P.O. Box 6247, Kampala, UGANDA

Printed by Swift Commercial Establishment Ltd. Tel/Fax: 256-41-566650
</runya>
<runya id="file3215191" filename="ORUMURI  TEXTS.doc">
ORUMURI September, 07-13 2015

Amakuru (News)

EMINYEETO KUFA AMATU OMU BWIRE BUTARI BWA HARE

Omushaki: Akampumuza Rhita na Shevon Mwesigwa

Omu kwezi kwa 2 omwaka ogu ekitongore ky'eby'amagara ekya World Health
Organisation (WHO) kikashohoza ekihandiiko eki baihire omu kucondooza
ekyabaire nikyoreka ngu eminyeeto erikwingana akahumbi kamwe omu nsi yoona
bari omu kabi k'okufa amatu ahabw'okugira ngu nibakoresa obuzindaaro bw'omu
matu kuheza omwanya muraingwa.

O kurugiririra aha kitongore eky'eby'empurizana ekya Uganda Communications
Commission, amasimu nigaguma nigeeyongyera omu ihanga rya Uganda ahakuba
omu mwaka ogwa 2008/9 abaabaire baine amasimu bakaba nibaingana 9,464,979,
2009/10 baaba 10,375,220, omwaka gwa 2010/11 baayeyongyera baaba
14,676,505, reero 2011/12 baahika ahari 15,535,989, kandi omwaka gwa
2012/13 baahika 16,665,310 kandi omu mwaka oguhwaire ogwa 2013/14 baahika
19,224,020, ekintu ekiri kirungi ahabw'entunguuka baitu omuri abo eminyeeto
abarikukora obucweka 66 ahari 100 omu mubaro gw'abanya Uganda nibo
barikukoresa amasimu kandi ahari abo obucweko 40 ahari 100 nibakoresa
obuzindaaro bw'omu matu okukira abo abashomire kuhika aha idaara rya siniya
kandi barikugamba orungyereza obucweka 20 ahari 100 nibo barikukoresa
obwoma bw'omu matu eshaaha zoona obwo barikuhurikiriza ebyeshongoro nangwa
n'okugambira aha masimu, kandi abarikutuura omu matauni nabo enamba yaabo
neekira abo abarikutuura omu byaro.

WHO neeyongyera egira ngu abantu aba boona obucweka 50 ahari 100 bari omu
kabi k'okufa amatu nangwa n'okutandika kuhurira kubi ahabw'omuringo ogu
barikukoresa omu obuzindaaro obu. Dr. Etienne Krugg, arikukurira ekicweka
ekirikujunaanizibwa endwara ezitarikureebwa aha mubiri omu kitongore ekya
World Health Organisation naagira ngu eminyeeto obwire obwingi terikukira
kufayo kumanya ekirikufa aha magara gaabo ekikuru n'okushanga ngu bo eki
barikuba nibakora eshaaha egyo nikiba nikishemeza amagara gaabo, baitu
obwire obwingi ebintu nk'ebi nibiba nibita amagara gaabo omu kabi.

Dr. Bitekyerezo Medard naagira ngu okuhurira okurungi nikugyenda n'obwingi
bw'amaraka agarikuba nigataaha omu matu gaawe kandi naahamya ngu
okuhurikiriza ebintu birikuyomba munonga nikirugamu okufa amatu. Ngu
ahabwokuba abantu baingi nibakunda kutunguura rediyo y'esimu nari muziki
batyo batamu obuzindaaro namunonga baaheza kutunga eizooba ribi nari baba
bagweriirwe kubi. Naagira ngu okutunguura amaraka (volume) ahaiguru
nikireetera emisi yaawe erikuhwera okuhisya aha kuhurira yaahwa amaani,
ekwatana kandi ezibiire emisi erikuba ne etwara amaraka kuruga omu kuutu
kuza omu bwongo yaremwa kukora, ngu nangwa obumwe nikibasa kubaho akaire
kwonka waaguma nohurikiriza ebintu birikuyomba munonga obwo birikutahira
kimwe omu matu gawe noobaasa kutoreraryo ofe amatu.

 ORUMURI September, 07-13 2015

TOORO

OYO ASIIMIRE ABASIRAAMU

Omushaki: ROGERS SUNDAY

Omukama wa Tooro Oyo Kabamba Iguru arugireho yaayebaza abasiraamu omu
disiturikiti ya Kabarole ahabw'emirimo y'entunguuka ei bakozire omu bukama
bwa Tooro. Ah'izooba ry'orwakataano, Oyo akabuganaho n'abasiraamu
b'omuzigiti gwa Kitumba omuri East Division omu tauni ya Fort Portal
kushaba n'okusiima Ruhanga. Omu kugamba kwe, Omukama Oyo akashaba
abasiraamu kugumyaho omukago ogu baine hamwe n'obukama bwa Tooro kandi
yaagaruka yaasiima oruganda bw'aba Nubi ahabw'okukunda ensi ya Tooro.
Omukama Oyo akoreise akagisha aka kwebaza bimwe aha bikongi by' abasiraamu
abakozire kihango omu bukama bwa Toro.

EBIRIKUFA KAMPALA.

ABATUUTWIRWE EMANJA OMU KOOTI N'AHA POORIISI

Vincent Mujuni Kyamadidi

Ogu ni MP wa Rwampala omuri Mbarara. Emyaka etaano ei amazire omu
paramenti bamuhababaire emanja nyingi erikuruga aha mabanja agu
atarikushasura.

Omwaka gwa 2012 omuri 07.05, akeeguza sente ahari Andrew Tumusiime ori
kuguza sente omuri Kampala. Tumusiime akamuguza 16m ezi yaabaire naaza
kushasura omu biro makumi ashatu eki atarakozire. Bwanyima bakaza omu kooti
byatyo baaguza emotoka ye UAQ 684A aha nyondo kumucungura. Ekagurwa Moses
Bagarukayo ahari 45m. Ebiro 14.03.2013 Kyamadidi, omwishikiwe na dureeva
waabo bakabakwatira omuri kikwekweto kya pooriisi ekyakozirwe pooriisi ya
Old Kampala. Abapooriisi bakeemereza emotoka ya Kyamadidi bamuragiira
kurugamu bamupime obwingi bw'amaarwa agu yaabaire anywire yayanga
arikubabuuza yaaba nibamanya ou barikumanyiira. Omwishiki ou yaabaire aine
omu motoka akarugamu naatagarira omu ruguuto ahabw'etsindo na zipu y'empare
etatsibire yaatandika kujuma abapooriisi, bakatwarwa aha pooriisi ya old
Kampala yaabaiguraho orubanja rw'okuvuga batsinzire aha file No.
TR/22/14/03/2013.

AGANDI MAKURU

Salim ahaire aba Kanungu 6bn

CALEB BAHIKAHO

KANUNGU: Omuhabuzi wa President w'eihamnga omu by'okwerinda kandi
orikukurira eby'obugaiga bw'amaka omu ihanga Gen.Salim Saleh ashukire
empiiha zirikuhika billion 6 omuri Kanungu wiiki ehwaire. Agizire ngu
ekyariho n'okureeba ngu abantu ba Kanungu na Uganda yoona baaruga omu bworo
omu myaka etarikurenga 5.

 Salim Saleh abaire naagambira okibuga kya Sam Renzyaho obu abaire
naatongoza okutunga enkoko z'omuremba eza kuroilaazi.

Abantu ba Kanungu batungire enkoko zirikurenga omu 240,000 ezibaririrwemu
sente zirikwingana miriyoni 2.4.

Ayongyeire yaagira ngu nibaza kutunga ente zirikuhika 2000 kandi ahari ezo
baamazire kutunga 501 n'embibo z'omwani zirikuhika 5m. ez'amagyaani
zirikuhika 30m omu bindi bingi.

ORUMURI September 07-13, 2015

EMIZAANO

UGANDA EIGWIRE EMIGISHA YAAYO KURABAHO OMU GURUUPU

COMOROS 0. UGANDA 1

Omushaki: Aloysius Byamukama na Evans Atwine

Bwanyima ya tiimu ya Uganda eya Uganda cranes kusinga tiimu ya Comoros
na gooro 1 ahari 0 omuri Comoros, hati niyo eyebembeire guruupu D
n'obubonero 6 omu mizaano 2. Eki kiizireho bwanyima ya Burkina Faso
kuteerwa eya Botswana na gooro 1 ahari 0 aha Rwamukaaga. Hati Uganda
neeyetenga kusinga eya Burkina Faso omu muzaano oguraakurateho obwo
erikworekyerera okwetaba omu mpaka z'ekikopo ky'amahanga ga Africa ahu
ehereruka kwetaba emyaka 39 ehwaire. Omuzaani Tonny Mawejje niwe ahaire
Uganda Cranes obuhanguzi bwanyima y'okuteeba omu dakiika ya 22. Uganda ku
eherize kuteeba yayeenda kukuuma goora egyo etyo omu omu kicweka kya 2,
omukwatsi wa goora wa Uganda Denis Onyango akozire ekirikukira ahakya
Mawejje, obu akwatsire penaritiei babaire bahaire aba Comoros. Hati
Uganda eri aha mutwe n'obubonero 3 kwonka eyebembeire Botswana
ahabw'okuteeba goora nyingi, kandi Comoros eri aha kibunu etaine kabonero.

ABA NTARE BAJWEKYEIRE EAST AFRICA OMURI BURAAYA

Omushaki: Fred Turyakira

ROMANIA: Abeegi bashatu b'shomero lya Ntare School, Amos Mumbere, Philip
Kyoma, Joel Ndyamuhak nibo bajwekyeire amashomero g'omu mahanga ga East
Africa omu mpaka za dibeeti aha nshonga zitari zimwe ezibaire omu ihanga
rya Romania. Abashatu abo n'omushomesa waabo, Fred Tumwebaze bagyenzire
wiiki ehwaire kwetaba omu mpaka ezo n'amahanga agandi. Empaka za Worid High
School Championship zitandikire ebiro 4.9.2015.

AMARIRA G'ORIKUTUNGA ROONI.

Ebi oshemereire kwega otakataire mukono aha ndagaano y'okweguza rooni

EVANS ATWINE

David Wangi Lukyamuzi, omushuubuzi omu rurembo Kampala n'omushubuzi
w'emyenda, omuhingi kandi omuriisa w'enkoko, arikutebya orugyendo oru
arabiremu arikwehora sente omu bari kuha sente (money lenders). Nagira ngu
obwire biringwa obu amazire arikwehora sente omuza banka zitari zimwe
nazimwe, akishangire ngu n'obu barikuheereza sente kwonka nibaba
batarikwenda omuntu orikuzejunisa akatunguka. Nibakira kwejunisa embeera
yaitu abarikuba nibetaaga sente, baturabizamu eby'etengo byaabo by'okukora
amagoba mingi kuruga omuri itwe. Tibakaabaasa kukwikiriza kukuha obwire
bw'okumara kwetegyereza ebihandiiko byabo kandi n'obu orikubibashaba kugira
ngu obanze obitware nk'owarooya aby'tegereza tibakaakwikiriza aho
nibatandika okwebuzabuza kwonka ahabw'okugira ngu eky'etengo kyawe ekihango
nikiba kiri seenta aho n'iwe ofa agikiriza otwara rooni orikuteekateeka ngu
obundi senta ezi okazitungamu omugisha ogira ekiwaziihamu. obumwe sente
ez'orikubashaba tizo barikukuha, n'oshaba miriyooni 10 orikumanya ngu nizo
ezirikuza kumara ebizibu byawe kwonka aha muheeru bahendera bakuhaire
miriyooni 6 oshanga ekibaro kyawe eky'orikuba obaziire kyafa ahabw'okuba
obumwe nibaba bo bakirebire ngu tibaine ah'okugobera kihango,iwe nk'omuntu
nooba ataine ky'okukora osharamu ofa agatwara sente. otakatungiire sente
nooba oine okubanza waiguraho akawunti bakushaba kushashura obusente bwingi
munonga nk'ezakatabo ka ceeki ne'bindi. okumanya ngu zo za banka
nezokutorokamu amagoba ahabw'okuba na waaza kwihayo ekipapura ky'okwereka
akawunti yaawe oku eyemereire bank statement) banka ezimwe nizikusharaho
5000 nokweyongyeraho buri mwezi.

omuntu eki aine kwetegyereza n'okugira ngu okwetegyereza n'okugira ngu
banka kukuha rooni, okushaba omuhendo gw'omusingo ogurikwingaingana na
sente, nooba oine okutunga omubaririzi orikubaasa kukubarira gye omusingo
gwawe nawe n'oba oine okumushashura kwonka aho oijukye ngu manegya wa banka
we naaba atakaikiiirize kukuha sente, yaaheza kwetegyerezagye ripoota
eyaakorwa akaremwa okugisiima rooni naagikwima.Waaza kugaruka kuza omu bank
endiijo nooba oine okugaruka okakora nk'ebyo oshanga ngu aha muheru gwa
byoona sente ezi orikuba oshohoize ni nying otakatungire rooni. Ku
orikuheza kutuga rooni nk'eya miriyooni 20 ekicweka 1 ahari 100 ezo n'eza
insuwarensi,ebicweka 2 ahari 100 ezo n'ezokurahira ku orikuza kushashashura
n'emishoro endiijo ezi barikusharaho aha muheru oshanga waasigaza miriyooni
nka 16 kwonka omu nshasura sente ezo zoona n'oba oine okuzitamu amagoba
kandi obwe baazikushazireho kare. Davide naagira ngu okwega oku atungire
omu kweguza rooni nikumumara ahabw'okuba, akeezuza rooni arikwenda okugura
enkoko 2000, yaikirizana na banka okutandika okubashasura enkoko zaatandika
kuteera amahuri arikuguza tureeyi 35 z'amahuri kuheza omaka gumwe.
Akakikora okuheza ameezi 4, omuhendo gwa sente ezi yabaire aine kuba
naashasura bazongeza, akaba aine kuba naagaruzayo obucweka 13 ahari 100
kwonka bo omu kwongyeza tibaramuganbiire, bamuta aha bucweka 28 ahari 100
buri kwezi, ebeeyi y'amahuri nayo yagwa akatare, okutunga sente ez'abaire
niba nizetagisha kuba aine okuguza tuyeeyi 60 z'amahuri kuza kuhezayo sente
zaabo, akaba aine kuguza bimwe aha bintu bye ebi yabaire aine, aho agizire
ngu kuwakutungamu obuzibu, obaasa kubiguza oyecungure. Banka baba
nibakushobora barikwenda ngu ote omukono aha ndagaano bakuhe rooni yaabo
nibakugambira ebigambo ebirungi byonka. Obwire obwingi nibakoresa abaana
abarikuba baherize emishomo bataine mirimo. Kugira ngu omwana naaba ari
ahaky'okureeba ngu watunga rooni ahakuba we nibwo arikuba yaatunga
komishoni. Ebirikubaho bwanyima n'ebyaawe na banka.

ORUMURI September 07-13' 2015

Amagara

ABANTU OBU TATIINA SIRIIMU BUREETSIRE AKAKOOKO KWEYONGYERA

OMUSHAKI: Lawrence Mucunguzi

Akakoko ka sirimu kakazoorwa omu ihanga rya Uganda Omurundi g'okubanza omu
myaka ya 1980 omuri kashenshero omu disiturikiti ya Rakai. Kwiha obwo
abantu baingi bakatiina ahabw'okuba oburwaire obu bukaita abantu, baingi
omu kaanya kakye munonga kandi bari kufa kubi. Ekyi kikareetera
abanyabutegyeki, gavumenti, abanyadiini na buri omwe kufayo kandi bwaba
obujunaanizibwa bwa buri muntu omu kurwanisa n'kokwerinda akakooko ka
siirimu ekyareeteire eihanga ryateera orutambi ruhango omu bikwatiraine
n'okurwanisa endwara egi. Ebi bigambirwe Dr. Chris Baryomunsi Minisita
omuhwezi ahabw'eby'amagara. Arikugambaho omu mushomo gw'eby'amagara
ogutebeekanisibwe akakiiko ka Uganda AIDS Commission hamwe na Mbarar
University of Science and Technology ahari Lave view omuri Mbarara enshumi
kye ehwaire.

Dr.Baryomunsi naayoreka omuringo ogu akakooko ka siriimu kariyo
nikeeyongyera kujanjaara omu bantu.'' Emibazi ya ARVS ku yaizire abantu
bayeyongera kwetaara n'okumanyira endwara egi baagitwara nk'endwaraediijo
ndwara. Abanyabutegekyi na za kanso aha rurengo rwa disiturikiti
bashemereire kutaho akaire k'okuteisa omu nkiiko aha burwaire obu kureeba
ngu tibwayeyonyera kukanya'' Dr. Baryomunsi nikwo agizire atyo.

Obucweka 7.3 bw'Abanyayuganda abari ahagati y'emwaka 15-49 baine akakooko
ka siriimu kuruga aha bucweka 6.4 omu myaka ehingwire. Ebyo bikiri bityo we
Dr.joshua Muzsinguzi orikukurira eby'okurwanisa akakooko ka siriimu omu
kitongore ky'eby'amagara naagira ngu akakooko ka siriimu nikakyeyongyera
kandi haaba hatabaireho mpinduka yoona omu mwaka gwa 2019 abantu
baarikwingana miriiyoni 2 nibaija kuba baine oburwaire obu. ''Ebiro ebi
abantu kubarikurya emibazi banyirira beeyongyera kwejumbira omu bikorwa
by'obushambani beebwa ngu siriimu ebayo,'' Ekibereire gavumenti omugugu
muhango omu kurwanisa oburwaire obu na munonga omu minyeeto. okucondooza
nikwokumwe nikworeka ngu omubaro gw'abakazi abaine akakooko ka siriimu ni
baingi kukira abashaija. Dr. Musinguzi naagira ngu ebicweka 8.3 by'abakazi
nibo baine akokooko kandi bwo abashsija n'ebcweka 6.1. Abantu 700,000
nibateekateekwa oburwaire obu obwa siriimu omu myaka 5 haaba hataine
kikozirweho.

Dr. Kaguna Amooti orikurira eby'amagara omuri Mbarara aggizire ngu siriimu
ekanyire ahabw'abantu okukopa emicwe y'ekijungu erikubata aha rutezo
rw'okurwara endwara egi. Orikukurira ekitomgore kya Uganda AIDS Commision
Dr. Christine Ondoa naagira ngu abashaziremu kukwatanisa n'amatendekyero
omu nshonga z'okukora okucondooza aha kakoooko ka siriimu.

ORUMURI September 07-13 2015

''WAAGAYA AKATOJO NIKAKUCUMBAGIZA''

Minisita ayakire RDC emotoka yaamubiritirira

OMUSHAKI: OMUSHAKYI W'ORUMURI

KABALLE: Owaagizire ngu akahwa nookaganya kaheza kakucumbagizi tarabihire.
Ahiturikuhandiikira ebi amakuru kuruga kabare na kampara nigireka ku MP wa
Rubanda West kandi ori minisita Henry Banyenzak orugire kwaka otwire ari
omuhwezi wa RDC wa Kaabale Nuwagaba Moses ou abingi bakira kumanya nka
Entwiga ya kashaari, kimubaireho obu agitwire Kampala abarikukurira
eby'entabura omu oofiisi ya puresidenti bakagimmubingisa. amakuru nigooreka
ngu bakanga kugyakiira ahabw'obutamanya oku yaahakireyo n'okuyaarugire
ahari mukama waayo obwo eriho n'orubanja rw'okwibawa aha pooriisi ya
Ntungamo. Minisita Henry Banyenzaki owaabaire naaruga kampala akatangira
RDC Nuwagaba omuri Rubaare yamwaka motorcar egyo kifuba omushana gurikujwa
bwanyima ya Nuwagaba kuza aha radiyo akagambira ngu banyenzaki n'abandi
bakye nibo bamurimiriire bakaguma nibaza owa minista w'enshonga za
purezidenti Frank Tumwebaze n'Enganzi y'ihanga Dr.Ruhakana Rugunda ngu
bamwihe kabare . Nuwagaba kagira ngu Banyenzaki atwire naamutuma
kumujwekyera omuri Rubanda West. Nangwa hariho obu azayo akatamu sente ze
300,000/- arikukwera ngu akagaruka yaagurayo embuzi ngu konka Banyenzaki
taramworekire na rucwekire.

Minisita ku yaatwaire motoka ya RDC Nuwagaba kabale, we Nuwagaba yaaza aha
pooroosi ya Ntungamo yaigiraho orubanja rw'okumwibaho motoka egyo
ahabw'okuba ekaba etarikugikoresa mirimo ei bagimuhereire ngu ekaba
etarikutuura omuri Kabale ahu baabaire bamwohereize ngu we akaba aija aha
maradijo orwamukaaga akimara ayegyendera kukora ebye. Mbwenu we nka
minisita ou baronzire kureeba emiriimo ya gavumenti oku erikukorwa nikyo
amwakiire motoka egyo. Banyenzaki agizire ngo entwiga eri nk'eshazire
naayenda baze kugikyebera obwongo ngu ahabw'okuba naagambisibwa bingi
nk'omushazi aha radiyo akatandika kujuma minisita n'abandi bbeebembezi
arikuhakanisa na puroguraamu za gavumenti.

Omushaki w'orumuri atungire omugisha yaagambaho n'Entwiga kandi yamugambira
ku omu motoka egyo haabaire haitaine ki ayekoreiremu kureka minisita akaba
aizire kumuhisyaho akabi kwonka nawe yaagira amagyezi bashangwa yaayemerera
ahagati y'abantu omu buduuka.

ORUMURI: September, 07-13 2015

AMAJITA NIGARWAZA EKOOKORO.

Abarikugakoresa kurwanisa emibubuuru nabo bari omu kabi

AUTHUR: ABDULKARIM SSENGENDO.

Emiringo 20 y'amajuta agu abantu barikukoresa kunyiriza emibiri yaabo agari
omu butare bwa Ugannda kishangirwe ngu garimu obutwa ekirikuta amagara
g'abantu omu kabi. Okucoondooza okukozirwe ab'ekitongore ekya Uganda
National Bureau of Standards (UNBS) nibagira ugu obutwa obu obugarimu nibwo
bukanyiise endwara omu bantu nk'ekokoro, efumbi hamwe n'endwara z'ebicweka
by'ekihama. Aba UNBS nibagira ngu bagyerizeho kurabura abantu kuruga aha
majuta aga za sabuuni, pawuda n'amajuta g'eisa abaishiki bato. "Tugyerizeho
kurabura abantu obutagaruka kukoresa gamwe aha majuta g'okunyiriza omubiri,
kwonka ahabwo'okugira ngu baingi nibenda kuhindura omubiri gwabo kutukura,
bagumizemu nibakoresa,"Vincent Ochwo orikukurira eby'okukondooza omu
kitongorekya UNBS nikwo agizire.

Agizire ngu amajuta ago agazibiirwe nigashisha omubiri, gareetera ebicweka
bimwe by'omubiri byayanga kukoora, kandi barabwire ngu omuntu yaagumizamu
nagaakoresa ekirikurugamu naafa. Ahabwire abantu ngu orabugane amajuta
gahandikireho ebigambo nka ''hydroquinone'' ngu ago otagagura. Agizire ngu
abakazi abarikuza omu Saaruuni nabo bashemereirwe kwegendesereza amajuta
agu barikubata omu ishokye.

Agizire ngu amajuta amaingi againe akabi aha mubiri g'omuntu nigaba garimu
mercury erikuretera omubiiri kukwatwa endwara nka kansa n'okushisha emisi.
Agizire ngu eki kikanyire omu majuta agari kukoresibwa kutamba emibibuuru.
''Otakaguzire amajuta goona banza oyetegyereze kurungi kikuhuwere obutata
amagara gaawe omu kabi,''

Abahangu omu by'amagara g'abantu nibagira ngu okukoresa munonga amajuta
aga nikireetera omuntu yaagira ekironda na munonga omuntu bamushemeza.
Omubiri niguhwa amaani baatamu ehuuzi zirema kukwata. Kandi n'abakazi
abarikubikoresa munonga nibarahuka kukura.

Dr. Samuel Sseguya, omushaho w'omubiri, naagira ngu nibahabura abantu
obutagyeza kuhisya amajuta aga aha mibiri yaabo. Ekitongore ekya World
Health Organisation nakyo nikirabura abantu okuruga aha kukoresa amajuta
aga gaine n'akabi kahango aha maisho g'omuntu orikugakoresa. Ripoota
eyaakozirwe ekitongore eki World Health Organisation, kukashanga ngu
abakazi ba Nigeria nibo barikukizayo kukoreesa amajuta g'okwetukuza.
obucweka 77 ahari 100 nibo bari kukoresa amajuta kuhindura omubiri.
Nihakurataho elya Togo eriine obucweka 59 kandi Senegal neekwata
ogwakashstu n'obucweka 27 ahari 100.

ABANTU NIBAKIGAMBAHO KI?

Maureen Nantume; Itwe mbwenu ebimwe nituba tutakubikyenga nitwetenga
kwegesibwa abashaho baitu baimukiremu batuhabure.

Calorine Nanyondo; Nitushaba abeebembezi baitu kuturwanaho kurwanisa
ebintu byoona ebiine akabi aha mibiri yaitu.

David kitegye. Nobujunaanizibwa bwaitu nk'abbeebembezi kuhabura abantu
kandi nitushaba na gavumenti kwongyeramu amaaani omu kwegyesa abantu
n'kurwanisa amashuta ago againe akabi kahango kureeba ngu tigaza omu
butare bwaitu.
</runya>
<runya id="file2565126" filename="rukiga-training.pdf">
Lesson 1
Introduction to Runyankore /Rukiga
• Ankore Kingdom
• Munyankore
• Omugabe
• Omukiga
Topic 1
Formal greeting
Morning 1 on 1 Dialogue
A:
B:
A:
B:

Oraire ota?
Ndaire gye
Peter araire ata?
Araire gye

1on 2 /2 on 2
Peter:
Muraire muta?
Mary; Susan: Turaire gye
Peter:
Jan na Ben baraire bata?
Mary; Susan: Baraire gye
Afternoon greetings: Formal
A:
Osiibire ota?
B:
Nsiibire gye
A:
Peter asiibire ata?
B:
Asiibire gye
1on 2 /2 on 2
Peter:
Musiibire muta?
Mary; Susan: Tusiibire gye
Peter:
Jan na Ben basiibire bata?
Mary; Susan: Basiibire gye.
Informal greeting
Julie:
Tom:
Julie:
Tom:
Julie :
Tom:

Ori ota?
Ni gye, ndiyo, ori ota?
Ndyaho.
Agandi?
Nimarungi,noogamba ki?
Ndyaho,ni gye.

Banyankore The people of Ankore
Abagabe
The King of Ankore
Abakiga
The People of Kigezi

Grammatical explanation
Verbs
•

All infinitive verbs in Runyankore/ Rukiga begin with Ku- and Okumakes it a gerund noun i.e.
Kugyenda
(to go)
Okugyenda (going) as abstract noun
However in speech the two can be used freely and might not interfere with the
semantics of the sentence
How to learn verbs
Infinitive
Verb
verbs
(vs)
1 kurara
rara
2 kusiiba
siiba
3 kugyenda
gyenda

stem Modified verb stem (mvs)
-raire
-siibire
-gyenzire

Meaning
To spend a night
To spend the day
To go

Students can give verbs of their choice
Irregular verb to be
Kuba ba

-baire

Prefix be
-ri
Conjugation
Ndi
Ori
Ari

Turi
Muri
Bari

Whenever N meets R / L the L changes to D ref Ndi: this is because of coarticulation
Question words
-ta?
How?
Ki?
What?
Connector
Na
and, with

Subject prefixes (SP)
Singular
plural
Set 1
NI
TuOYou
MuAhe/she
Set 2
NaWaYa-

we
you
Ba- they

TwaMwaBa-

These are equivalent to personal pronouns when used as subjects in an English
sentence
Conjugation
Formula:
Sp + vs
object
Ndara
Lweza

(I spend the night Lweza)

Sp + mvs
Basiibire

Kampala

(They spent the day in Kampala)

Adverbs
Gye
Kubi

well; fine; alright, ok
badly

Taxi and Market situation
Sente
zingahi?
Nooza
omumaisho
Aho

Sitegi
Shashura
Mpa
Oyine
Ki?

Wa?
Nooyenda
Webare
Kare
Nyabo/Sebo

Taxi Dialogue
MUGISHA :
MWIINE :
MUGISHA :
MWIINE :
MUGISHA :
MWIINE :

Nooza nkahi?
Kampala
Sente zingahi ?
Bitaano
Omumaisho aho / Sitegi
Shashura

Market Dialogue
MUGISHA :
MWIINE :
MUGISHA :
MWIINE :
MUGISHA :
MWIINE :
MUGISHA :
MWIINE :
MUGISHA :

Oraire ota sebo?
Ndaire gye nyabo
Oyine Soda?
Ego, noyenda Soda ki?
Mirinda,sente zingahi ?
Bitaano
Shashura
Kare
Webare

Taxi situation in Kampala
Taxi parksTaxi- labeled S or T; S- special, T- minibus
Buses: post bus, coaches, coasters
Taxi operators: UTODA/UBOA has guides from whom you can get information
Stages: some are well marked while others are junctions, or any parking space
on the roadside

Topic 2: Introduction
Comp: Talking about oneself, family members, and others clearly
Objective: By the end of the lesson the learner will be able to describe clearly
where they and their colleagues come from, where they live currently and
what they do.
Setting: You encounter new people in your working place.
Introduction Statements
• Nibanyeta Robert
•
• Ninduga Bushenyi district
•
• Nintuura Entebbe
Introduncing questions
1. Nibakweta oha?
2. Nooruga nkahi?
3. Notuura nkahi?
Dialogue 1
Muntu:
Nibakweta oha?
Museveni:
Nibanyeta robert
Muntu:
Nooruga nkahi?
Museveni:
Ninduga bushenyi district
Muntu:
Notuura nkahi?
Museveni:
Nintuura entebbe
Muntu:
Nookora ki ?
Museveni:
Ndi president wa uganda
Muntu:
Nyine ki?
Museveni:
Nyine emotoka na esimu
Dialogue 2
Muntu:
Museveni:
Muntu :
Museveni:
Muntu:
Museveni:
Muntu:
Museveni:
Muntu:
Museveni:
Muntu:
Museveni:
Muntu:
Museveni:
Muntu:
Museveni:
Muntu:

Oraire ota ?
Ndaire kurungi
Iwe oraire ota ?
Ndaire gye
Nibakweta oha?
Nyowe nibanyeta Museveni
Kandi iwe?
Nyowe nibanyeta Muntu
Nooruga nkahi?
Ninduga Mbarara
Nootura nkahi?
Nintuura Nakasero
Nookara nkahi?
Ndi President wa Uganda
Oine ki?
Nyine ente n’enkoko
Kandi iwe?

Ndi omushomesa
Nyine emotoka na esimu

4. Nookora ki ?
5. Oyine ki?

Museveni:

Nyowe nyine ekitabo, esimu n’enju

Titles
Singular
Plural
(Mu-Ba)
Omukyara
Abakyara
“
Omwami
Abaami
“
Omushaija
Abashaija
“
Omukazi
Abakazi
“
Omwana
Abaana
“
Omushaho
Abashaho
“
Omushomesa
Abashomesa
“
Omweegi
Abeegi
Maneja
Bamaneja
“
Omubazi wa ebitabo
Ababazi ba ebitabo
Omuhingi
Abahingi
“
Omukozi
Abakozi
“
Karani
Bakarani
“
Omushuma
Abashuma
“
Omupolisi
Abapolisi
“
Dereva
Badereva
“
Verbs
Inf
Kuruga
Kutuura
Kukora

Vs
Ruga
Tuura
Kora

Mvs
-rugire
-twiire
-kozire

“
“

English Form
Ladies/Wives
Chiefs /Husbands
Men
Women
Children
Physicians
Teachers
Students
Managers
Accountants
Farmers
Workers
Secretaries
Thieves
Policemen
Drivers

Meaning
To come from
To stay
To do, work, make

Suffixes have / has
-ine
Nyine
Twine
Oine
Mwine
Aine
Baine
Question words
Oha?
Who?
Nkahi?
Where?
Ki?
What?

Ryari?
Ahabwenki/Ahanki?

When?
Why?

Personal objects (self standing pronouns)
Nyowe
me
Itwe
us
iwe
you
Imwe
you
Ye
him/her
Bo
them
Runyankore the following words show possession and they always come after
the noun
Mwana wangye

my child

6

“ Wawe
(sing) child
“ We
Maama waitu

your
his /her child
our mother

“
wanyu
mother
“
Wabo

your (plr)
their mother

In reference to people near or far in space from you, we use
Ogu
Banu
Ogwo
Abo
Oli
Bali
Situation: You encounter a friend with someone you don’t know.
Q:
A:
Q:
A:
Q:
A:

Agandi ?
Nigye.
Ogu nooha?
Ogu ni Gladys
Nakora nkahi ?
Nashomesa Makerere University.

Read aloud and translate the text
Jane, ogu ni omwana wangye .Nibamweta Tina.Aine emyaka ebiri. kandi ogu ni
omwami wangye nibamweta George.nakora omu posta. Oriya ni munywani
wangye, nibamweta Peter. Twena ni tutura Kampala aha ruguuto orukuza
Jinja.
Munywani wangye
Munywani wawe
Munywani we
Polite forms
Webare
Ka wareba
Kurika
Ogume gye
Nka ni kibi
Mpayo/Mpaho
Ka ngyende
Nsasira
Tinkigyendereire

Munywani waitu
Munywani wanyu
Munywani wabo

Thank you
Sorry for you
Congratulations
Good bye
How Terrible
Please give me
Let me go
Please forgive me
I didn’t mean to

7

Exercise 1
Answer the following questions.
1. Nibakweta
oha?....................................................................................
..................
2. Nooruga
nkahi?..................................................................................
....................
3. Nyowe ninkora ki
hanu?..................................................................................
4. Notura
nkahi?..................................................................................
.................
5. Toine omurimo
?........................................................................................
............

Exercise 2
Read through the text and translate.
Hati ninza Kampala haihi na paaka ya baasi empango.Hariyo munywani wangye
nibamweta Oliva. Natuura Entebbe nakora omu duuka na Maria. Baine ebintu
bingi nka esimu, esati, sikaati, bulawuzi. Nyowe ninkunda munonga okuza omu
tawuni, kandi imwe? Itwe titukunda kuza mu tawuni ahabwokuba hariyo
emotoka nyingi munonga.musiibe gye.
Exercise 4: Express the following in plural form
1. Nyowe
2. Imwe

3. Iwe
4. Nkora

5. Nintuur
a

Exercise 5: Complete the following
1.
2.
3.
4.
5.
6.
7.

Iwe ………………………..?
Nyowe ………………………….
Ogu…………….. ……..Peter
Kare………………................
………………………..nkahi?
………………………..oha?
Tinyine………………….

8

LESSON 3: Numbers and Counting
Comp:
Counting, be able to count from 1 to 1,000,000
Objectives: By the end of the lesson the learner will be able to use Uganda
shillings
Buying items at a shop/market
Numbers
1.
2.
3.
4.
5.
6.
7.
8.
9.
10.
11.
20.
23.
30.
40.
50.

Emwe
Ibiri
Ishatu
Ina
Itaano
Mukaaga
Mushanju
Munaana
Mwenda
Ikumi
Ikumi n’emwe
(Makumi) ebiri
Abiri na ishatu
(Makumi) ashatu
(Makumi) ana
(Makumi) ataano

60.
70.
80.
90.
100.
200.
210.
300
350.
400.
500.
600.
700.
800
900.
1000.

Nkaaga
Nshanju
Kinaana
Kyenda
Kikumi
Bibiri
Bibiri n’ikumi
Bishatu
Bishatu n’ataano
Bina
Bitaano
Rukaaga
Rushanju
Runaana
Rwenda
Rukumi

1100.
1500.
2000.
2500.
3500.
4000.

Rukumi ne kikumi
Rukumi ne bitaano
Enkumi ibiri
Enkumi ibiri na bitaano
Enkumi ishatu na bitaano
Enkumi ina

5000.
6000.
7000.
8000.
9000.

Enkumi itaano
Kakaaga
Kashanju
Kanana
Kenda

(Omutwaro -Emitwaro)
10000.
11500.
15000.
20000.
25000.
100000.
200000.
503000.

(MU-MI)

Omutwaro gumwe
Omutwaro gumwe rukumi na bitaano
Omutwaro gumwe n’enkumi itaano
Emitwaaro ebiri
Emitwaaro ebiri n’enkumi itaano
Emitwaro ikumi
Emitwaro abiri
Emitwaro ataano n’enkumi ishatu

(miliyoni-miliyoni)
(n-n)
1000000.
miliyoni emwe
2000000.
miliyoni ibiri

9

Numbers 1-5 are prefixed on with a class prefix in the noun phrase for
example
(mu-ba)
Omushomesa omwe –abashomesa bashatu
(ki-bi)
Ekitabo kimwe-ebitabo bina
(ka-bu)
Akatunda kamwe-obutunda butaano
(mu-mi)
Omuti gumwe –emiti ebiri
(ri/li-ma)
Eriisho limwe-amaisho abiri
(ru-n)
Orupapura rumwe-empapura ishatu
(Ku-ma)
Okutu kumwe- amatu abiri
(n-n)
Ente emwe -ente ibiri
Exercise1
Translate the following
1. Twelve teachers-----------------------------------------------------------------------------2. Forty chickens-------------------------------------------------------------------------------3. Two years------------------------------------------------------------------------------------4. Thirty eggs-----------------------------------------------------------------------------------Exercise 2
Translate the following text
Yesterday in the morning two ladies went to the market, they saw peter with
his teacher James near the bookshop. He was looking at the four fat women
counting soda bottles.

10

Exercise 3 Fill in the missing prefixes
1. Ninyenda enkoko ikumi na __taano n’ebitabo abiri na__ na
2. Nindeeba abantu __ngi. nibaingana kikumi na ashatu
3. Aine amaisho __biri, amatu __biri, amaino ikumi n’ana, ennyindo __mwe
, amaguru ,__biri n’emikono __biri
Exercise 4
Ssente za Uganda
Ekinushu
50
100
200
500

Ebinushu
(ki-bi)
Shiringi ataano
----------------------------------------------------------------------

Orupapura
1000
5000
10000
20000
50000

Empapura

(ru-n)

coins

paper money

------------------------------------------------------------------------------------------------------------------------------------------------

Shopping
Objectives: Be able to identify what one wants to buy in a shop or market
Be able to ask for one wants from a seller
Be able to take leave after buying
Kazoora:
Agaba:
Kazoora:
Agaba:
Kazoora:
Agaba:
Kazoora:
Agaba:
Kazoora:

Oraire ota?
Ndaire gye
Oine sooda?
Ego, noyenda sooda ki?
Mpa fanta
Sente zingahi?
Shiringi bitaano
Kare mpa ecupa emwe
Webare

Weights and measures
Kilo
Ecupa
Omurengo
Ekikopo
Esahani

ya

Kilo
ya

gwa
kya
ya

Ecupa
Emirengo
Ebikopo
Esahani

za
za
ya
bya
za

Kilos
Bottle(s)
Heap
Cups
Plates

11

Pakiti
Lita
Mita
Dazini
Omugogo
Bokisi
Omuti
Omunwa

ya
ya
ya
ya
gwa
ya
gwa
gwa

Pakiti
Lita
Mita
Dazini
Emigogo
Bokisi
Emiti
Eminwa

za
za
za
za
ya
za
ya
ya

packets
litres
meters
dozen
pairs
boxes
bars
-fingers of

Topic 4: Time telling
Eshaawa: Shaaha zingahi?
Comp:
Be able to tell time according to the Ugandan way
Objectives: By the end of the lesson the learner will be able to tell time in a
non
confusing way, keep time
Note: In Luganda the day begins at sunrise and ends at sunset. The night
begins at sunset and ends at sunrise for this reason; we have twelve hours of
darkness. We start counting day and night hours at 7:00am/pm respectively.
Which is; shaaha emwe
For divisions of the hour, ekicweka is used for half and for the rest we use
minutes; edakiika
E.g. 1:30 Eshaaha emwe n’ekicweka
7:45 Eshaaha mushanju n’edakiika ana nitaano

12

6
Time in
Runyankore
12

3

9

Time in
English

3

9

6

12

Divisions of the day
Ekiro
omukasheshe
omwiihangwe
omumwabazyo
Nyekiro

Day (24 Hours)
Morning
Afternoon
Evening
Night

Read the passage and answer the questions that follow
Nibanyeta Robert.,Ndi mushomesa. Buri kiro ninyimuka shaaha 12:00
ez’omukasheshe. Bwanyima nyoga, nyeza amaino, njwara . bwanyima ndya
kyanstya. Shaaha ibiri nvuga motoka ngyenda kukora..Nintandika okushomesa
shaaha 3:00 zenyini..Abeegi nibahumuramu shaaha 4:30 bazaana, bagaruka
mukibina shaaha 5:00 , shaaha 7:00 niturya kyamushana tugaruka omu kibina
shaaha 8:00 mpaka 10:00. nintaaha shaaha 11:00. nindya kyakiro shaaha 3:00
ez’ekiro .mbyama shaaha 5:00 obundi 6:00.
Questions
1. Nibanyeta oha?-------------------------------------------------------------------------------

13

2. Ninyimuka shaaha zingahi ?-----------------------------------------------------------3. ku nkwimuka nkora ki ?-------------------------------------------------------------------4. Nigyenda nta aha murimo ?-----------------------------------------------------------------5. Mbyama shaaha zingahi ?-------------------------------------------------------------------

Write down your daily activities in Runyankore
----------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------Exercise 1: Translate the following to Runyankore
1.
2.
3.
4.
5.

Now it is half past six
I eat my lunch at exactly 1:00 pm
my teacher returns home at 4:00 pm
a young child wake up at 9:00 am
every day I wake up at 6:30 am

Daily activities
Eby’okukora
Kyanstya
Kyamushana
Kyakiro

Activities
Morning Meal
Afternoon Meal
Evening Meal

Kwoga
Kurya
Kwozya
Kusiiimura
Kuhandika
Kukora
Kunywa

Yoga
rya
ozya
Siimura
Handiika
Kora
Nywa

-nyogere
- rire
-ogize
- simwire
-handikire
-kozire
- nywire

to bathe
to eat
to wash
to mop/ wipe
to write
to work /do /make
to drink
14

Kubyama
Kwimuka
Kurubata
Kutemba
Kuteeka

Byama
Imuka
Rubata
Temba
teeka

- byamire
-mukire
-rubatsire
-tembire
-teekire

to
to
to
to
to

sleep
wake up
walk
climb/board
cook

15

Topic 5: Food and drinks Eby’okurya n’eby’okunywa
Comp: Identify food and drinks at home and markets /shops
Objective: By the end of the lesson the learner will be able to recognize the
most convenient food and drinks in Uganda and to ask for certain foods and
drinks away from home.
Setting: You have been invited for a meal at a friend’s house.
Identifying Foods stuffs
Eky’okurya
1.
2.
3.
4.
5.
6.
7.
8.
9.
10.
11.
12.

Emondi
Omukyeri
Engaano
Omugati
Ekitooke
Muhogo
Ekihimba
akashaza
Enyama
Enkoko
Ekyenyanja
Kabaragara
bananas
Eky’okunywa

1.
2.
3.
4.
5.
6.
7.

1.
2.
3.
4.
5.
6.

Sooda
Amata
Ensande
Kaawa
Biya
Amaizi
Caayi

Eby’okurya

(Ki-Bi)

English form

Emondi
Omukyeri
Engaano
Emigaati
Ebitooke
Muhogo
Ebihimba
obushaza
Enyama
Enkoko
Ebyenyanja
Kabaragara

(n-n)
(n-n)
(n-n)
(mu-mi)
(ki-bi)
(n-n)
(ki-bi)
(n-n)
(n-n)
(n-n)
(ki-bi)
(n-n)

Irispotatoes
Rice
Wheat flour
Bread
Banana
Cassava
Beans
Peas
Meat
Chicken
Fish
Sweet

Eby’okunywa

(Ki-Bi)

Sooda
Amata
Ensande
Kaawa
Bbiya
Amaizi
Caayi

(N-N)
(Ma)
(N-N)
(N-N)
(N-N)
(Ma)
(N-N)

Soda
Milk
Juice
Coffee
Beer
Water
Tea

Ekijuma

Ebijuma

(Ki-Bi)

Omuyembe
Akatunda
Fruits
Enanasi
Omunekye
Ipapaali
Mangada

Emiyembe
Obutunda

(Mu-Mi)
(Ka-Bu)

Enanasi
Eminekye
Amapapaali
Mangada

(N-N)
Pineapple(S)
(KI-BI) Bananas
(Li-Ma)
Pawpaws
(N-N)
Tangerine

Mangoes
Passion

16

7.
8.

Omucungwa
Bogoya

Emicungwa
Bogoya

(Mu-Mi)
Oranges
(N-N) Long finger banana

Other vocabularies
Ekyokurya
Emboga
Supu
yongyeraho
Kakye

Ebyokurya
Emboga
Supu

(Ki-Bi)
(N-N)
(N-N)

Solid food
Sauce
Soup
Add some more
A little

Exercise 2: Match the following
Match the following.
1. Akamondi
2. Omukyeri
3. Engaano
4. Omugati
5. Ekitookye
6. Muhogo
7. Ebihimba
8. Obushaza
9. Enyama
10. Enkoko
11. Ekyenyanja
12. Soda
13. Amate

Sweet potatoes
Beans
Fish
Pineapple
Milk
Water
Peas
Sweet banana
Tea
Chicken
Pawpaw
Soda
Orange

14. Eshande
15. Kaawa
16. Biya
17. Amaizi
18. Kyayi
19. Omuyembe
20. Akatunda
21. Enanasi
22. Kabaragara
23. Bogoya
24. Gonja
25. Eipapari
26. Mangada
27. Omucungwa

Roast banana
Tea leaves
Wheat flour
Beef
Rice
Cassava
Lemon
Plantain
Beer
Juice
Bread
Passion fruit
Mango
Coffee

17

Dialogue: At a friends’ house for lunch
Q:
A:
Q:
A:
Q:
A:
Q:
A:

Nashemererwa kukureeba
Ninye nakira.
Osiibire ota?
Nsiibire gye
Abeeka bari bata?
Bari gye
Imwe muri muta?
Naitwe turi gye

A while later
Tugyende turye kyamushana
hariyo ebitookye, omuceeri, ebitakuri n’obuhunga kandi emboga twine
enkoko, ebihimba, enyama y’ente .
Q:
A:
Q:
A:
Q:
A:
Q:
A:
Q:
A:

Noyenda kurya ki?
Ebitookye
Na ki?
N’ebihimba
Kandi ekyo kunywa?
Ninyenda kunywa amaizi.
gonka?
Kale mpa obutunda nari amaizi
Kare
Webare

After lunch
Q:
Webare Kuteeka
A:
Webare kusiima
Related adjectives
-kufuka
cold
-kutagata
warm
-okya
hot
-ingi
much/many
-kye
little/small
-nura
tasty
-rungi
good
-bi
bad
-siikire
fried
-kisara
bitter/sour
-kusharira
hot like chilly
-kunurira
sweet

18

Exercise 1: Read the text and answer the questions that follow.
Agandi Musoke? Ni gye Mukasa? Noruga nkahi? Ninduga omu katare kugura
ebyokulya.Owaitu tukunda munonga okurya ebitooke , chapati, emondi, karoti
n’e ebihimba.
Mama na taata bakunda kurya obumondi n’obushaza kandi nyowe tinkukunda
bushaza. Ninkunda munonga ekyenyanja ahabwokuba kinuzire twena
nitukunda okurya ebitookye kwonka titukukunda ebitakuri .
Nyowe omukasheshe ninywa caayi ya mate n’omugaati .Ninkunda munonga
caayi eri kwotsya.
1.
2.
3.
4.
5.

Mama nakunda kurya ki ?
wanywa ki omukasheshe ?
Nyowe omukasheshe ninywa ki ?
Noha atarikukunda bitakuli ?
Iwe nokunda kurya ki ?

Exercise 3: Translate the following
1.
2.
3.
4.
5.
6.
7.
8.
9.
10.

Nokunda by’okuryaki ki?
Hati Sarah yateeka ki?
Ninyenda munonga kurya bijuma ki?
Nyowe tinkwenda amaizi ninyenda biya
Ebihimba binuzire
Tiharimu omwonyo.
Ninyenda supu nyingi
Omukazi ogu ateeka kurungi
Wateeka nyabo
Naheeza kurya

19

At a hotel / restaurant
Dialogue
Waiter:
Amy:
Waiter:
Amy:
Waiter:

Twashemererwa kukureeba
Kare
Tukuheyo ki?
Reta menu
Kare

Menu
Eby’okurya
Chapati
Omuceeri
Chipusi
Sooda
Amaizi
Biya
Kaawa
Amate
Obutunda
Enkoko
Enyama y’ente
Embuzi
Ebihimba;
Ebinyobwa
Pilawo
Amy:
Waiter:
Amy:
Waiter:
Amy:
Waiter:
Amy:
Waiter:
Amy:
Waiter:
Amy:
Waiter:
Amy:
Waiter:
Amy:

Ebeyi
200/700/1200/500/600/1500/000/1000/600/1500/1200/1600/700/800/1500/-

Webare
Kare
Mpa Chapati n’enkoko
Kandi eky’okunywa
Mpa obutunda
Kale banza oshashure
Sente zingahi?
Enkumi ibiri na bishatu
Kwata
Webare
Rahuka
Kare rindaho kakye
Edakiika zingahi?
Nka ikumi
Kare

20

TOPIC 6: DIRECTION
Comp:
To be able to ask, give and follow directions
Objectives: By the end of the lesson the learner will be able to locate places,
ask and
Give directions; Use preposition of place and direct others
Setting:
In a city suburb, you are looking for the Celtel mast
……..ari- bari /eri- ziri /guri-turi/riri-gari /kiri- biri/kari-buri/ kuri
nkahi?
Note: always prefix an agreement/concord in relation to the object (it/them)
on –ri/li which is the verb to be.
Kansiime:
Kayonga:
Kansiime:
Kayonga:
Kansiime
Kayonga:
Kansiime
Kayonga:
Kansiime
Kayonga:
Kansiime
Kayonga:

Osiibire ota ?
Ni gye
Banka eri nkahi?
Eri haihi na posta
Eri ha ruguudo ki?
Eri kampala road
Kare, paaka ya taxi eri nkahi?
Eri mu koona hansi ya Barclays bank.
ni hare munonga?
ngaaha ni haihi ,
Kandi supermarket eri nkahi?
Eri enyima ya Total petrol station

21

Prepositions of place
Mu
Ha
Haihi
Enyuma
Hare
Mosho
Buryo
Ahagati
Ahansi
Aha
Aho
Ahaiguru

In,
On, At
Near
Behind
Far
Left
Right
middle
below
Here
There
Above/over

na
ya
ya
ya
ya

ya

The following commands are used when you are directing some one
Kushara
Kuhinduka
Kurubata
Kushuma
Kutemba

shara
Hinduka
Rubata
shuma
Temba

Cut/Cross
Turn/Bend
Walk/Move
Descend/Slope down
Ascend

Important verbs
Infinitive

VS

MVS

English form

Kurubata
Kuhinduka
Kureeba
Kuhika
Kwiruka

rubata
hinduka
reeba
hika
iruka

-rubasire
-hindukire
-reebire
-hikire
-irukire

to
to
to
to

walk
turn
see
arrive
To run

Other phrases
Noija kureeba
Noija kushanga
Weyongereyo

you will see
you will find/meet
continue

22

Translate the following
Omu koona hari
Posta eri nkahi?………………………………………………………………………….
Eri haihi hanu……………………………………………………………………………
Eri hare ho……………………………………………………………………………….
Enyuma ya paaka…………………………………………………………………………
Aha bitaara……………………………………………………………………………….
Shara oruguuto…………………………………………………………………………..
Wa ruga ………………………………………………………………………………….
aha bitaara………………………………………………………………………………..
Ahansi y’ekyombeko ekyo……………………………………………………………..
Ahaishomero henyini…………………………………………………………………….
Aha kilo mita nka ibiri okuruga hanu ……………………………………………………
Orabe aha muti……………………………………………………………………………
Ahaiguru ya kooti enkuru………………………………………………………………..
Aharubaju oru……………………………………………………………………………
Ahakyombeko ekyo……………………………………………………………………..
Aha idaara ryo kubanza………………………………………………………………….
Aha Petrol station………………………………………………………………………

Read the text aloud and answer the questions that follow.
Nibanyeta Priscilla,nintuura old Kampala haihi n’omuzigiti omuhango. Obundi
ninza Makerere University. Ndaba ahamashomero ga Agha khan. Aha mukono
gwangye ogwa buryo nindeebaho irwaro rya Makerere University otakahikire
aha flat za Wandegeya nshara oruguuto. aha Mukono gwa bumosho hariho
University main gate.
Questions
1.
2.
3.
4.

Nibanyeta oha?________________________________________________
Nintuura nkahi?________________________________________________
Ninza nkahi?________________________________________________
Nindaba nkahi naba ninza Makerere university?
____________________________________________________________

.

23

Topic:
Comp:
Objective:

Health
To identify parts of the body
By the end of the lesson the learner will be able to describe
clearly the
parts of the body and what they do.
Ekicweka ky’omubiri
Ebicweka by’omubiri
1. Eriisho
Amaisho
(ri/li-ma)
Eye
2. Enyindo
Enyindo
(n-n)
Nose
3. Akanwa
Akanwa
(ka)
Mouth
4. Omunwa
Eminwa
(mu-mi)
Lip
5. Ekireju
Ebireju
(ki-bi)
Beard
6. Eitama
Amatama
(ri/li-ma)
Cheek
7. Okutu
Amatu
(ku-ma)
Ear
8. Omugongo
Emigongo
(mu-mi)
Back
9. Arukokora
Enkokora
(ru-n)
Ankle
10. Eibega
Amabega
(ri-ma)
Shoulder
11. Omukono
Emikono
(mu-mi)
Arm/Hand
12. Enda
Enda
(n- n)
Stomach
13. Orukumu
Engalo
(lu-n)
Finger
14. Orukumu
Enkumu
(lu-n)
Finger/toe
nail
15. Ekibero
Ebibero
(ki-bi)
Thigh
16. Okuju
Amaju
(ri/li-ma)
Knee
17. Okuguru
Amaguru
(ku-ma)
Leg
18. Ekisinsino
Ebisinsino
(ki-bi)
Heel
19. Orurimi
Endimi
(lu-n)
Tongue/language
20. Eishokye
Eishokye
(n-n)
Hair
21. Obwongo
Obwongo
(n-n)
Brain
22. Ekine
Ebine
(n-n)
Liver
23. Amaraka
Amaraka
(n-n)
Neck
24. Eibere
Amabeere
(ri/li-ma)
Breast
25. Omutwe
Emitwe
(mu-mi)
Head
26. Omutima
Emitima
(mu-mi)
Heart
27. Ekigyere
Ebigyere
(ki-bi)
feet
Some body parts and their functions
Amaisho
Gareeba
Amatu
Gahurira
Enyindo
Ekaaga
Amaguru
Gatambura
Emikono
Gikwata
Akibunu
Kishitama
Omunwa
Gugamba
Orurimi
Ruroza
Amaino
Garuma
Ebigyere
Bitambura

eyes
see
ears
hear/listen
nose
sniffs
legs
walk
hands
hold
buttocks
sit
lips
speak
a tongue tastes
teeth
bite
feet
walk

Exercise 1
1.Omuntu aine emikono engahi?_____________________________

24

2.Ente eine amaguru angahi?________________________________
3.Enkoko eine__________________ _________________abiri
Match the following
1.
2.
3.
4.
5.
6.
7.
8.

Erisho
Okutu
Enyindo
Emikono
Ekibunu
Amagaru
Emimwa
Amaino

Kukwata
Kuruma
Kushitama
Kutambura
Kureeba
Kugamba
Kukaaga
Kuhurira

English

Runyankore/Rukiga

Body

Omubiri

Head

Omutwe

Hair

Eishokye

Face

Ahamaisho

Forehead

Obuso

Eye

Erisho

Noun class

Eyebrow
Eyelid
Eyelash
Ear

Okutu

Cheek

Eitama

Nose

Enyindo

Nostrils
Mouth

Akanwa

Lips

Omunwa

Tongue

Orurimi

Neck

Amaraka

Nape of the neck
Throat

Ekimirinko

Tooth

Eriino

Gum

Engino

Chin

ak areju

Shoulder

Eibega

Arm

Omukono

25

Wrist
Elbow

Enkokora

Hand

Omukono

Palm of hand
Fist

Ekikonde

Finger

Orukumu

Thumb

Ekyara kishaija

Index finger

Akara kahera

Ring finger
Finger nails

Enono

Breast

Eibere

Armpit

Ekwahwa

Side

Orubaju

Back

Omugongo

Waist

Enyugunyu

Abdomen
Navel

Omukundi

Buttocks

Ekibunu

Leg

Okugulu

Thigh

Ekibero

Knee

Okuju

Foot

Ekigyere

Ankle
Toe nail
Heel

Ekisinsino

skin

Oruhu rw’omubiri

bone

Eigufa

muscles

Enyama z’omubiri

Internal parts Ebicweka by’omubiri eby’omunda
Heart

Omutima

Liver

Ekine

Lungs

Ekihaha

Stomach

Enda

26

Appendix
Kidney

Ensigo

Pancreas

Ekikuruma

Gall
Bowels

Amazi

Womb

Nyinenda

Brain

Obwongo

anus

enio

A VISIT TO THE DOCTOR
Comp: To Identify and describe symptoms of some common illnesses and
treatments
Objectives
To identify the names of common illnesses
To describe the symptoms
To give or follow instructions for treatments or remedies correctly
Common ailments (Oburwaire butoosha)
Omushwija
Malaria
Silimu
HIV/AIDS
Ekirukano
Diarrhea
Enkororo
Cough
Obusheru
Measles
Obuhendekye
Fracture
Senyiga
Flu, Cold
Shukari
Diabetes
Emirumo
Elephantiasis
Other ailments are referred to by their English names
Hernia
Cancer
Pressure
Asthma

27

AHA EIRWARIRO/ AT THE HOSPITAL.
Dialogue
Omushaho:
Omurwaire:
Omushaho:
Omurwaire:
Omushaho:
Omurwaire:
kurya
Omushaho:
Omurwaire:
Omushaho:
Omushaho
Omurwaire:
Omushaho:
Omurwaire:

Oli ota?
Nikurungi
Nooshasha nkahi?
Omutwe ni gunteera
Omutwe gwonka?
Ngaaha, nimpurira n’empeho, kandi tinkwenda
Nootanaka?
Ngaaha.
Kare byama aha, tureebe
Nikireebeka toina shagama
Hati ninza kukora ki?
Gyenda bakukyebere eshagama ogarukye
Kare

later
Omushaho:
Omurwaire:
Omushaho:
Omurwaire:
Musawo:
Omurwaire :

Mira obujuma obu
Mbumire nta?
Obujuma emirundi eshatu buri eizooba.
Kare?
Kare
Kare ,webare mushaho

Translate the following Commands
1. Yashama ……………………………………………………………………………
2. Yemerera……………………………………………………………………………
3. Shitama……………………………………………………………………………
4. Byama…………………………………………………………………………………
5. Mira…………………………………………………………………………………………………………
6. Humura, gyenda ohumure………………………………………………………………………
7. Ogarukye nyencakare,……………………………………………………………………………
8. wiki erikwija,……………………………………………………………………………………………
9. omwezi gurikwija,aharwakatana ………………………………………………………
10. Waheeza kulya , Mira omubazi…………………………………………………………………
11. Inama……………………………………………………………………………………………………..

28

Clinical Card
1.
2.
3.
4.

Eiziina ryawe nibakweta oha sebo/nyabo?
Nooruga nkahi?
Hati nootura nkahi?
Oine emyaka engahi?

Nibanyeta……………………………..
Owaitu ni……………………………….
Nintuura……………………………….
Nyine emyaka………………………….

Clinical Set Up.
Akatanda
Akatebe
Omurwaire
Nasi
Omubazi
Akujuma
Omubazi gw’amaizi
Ekitu

Ka-Bu
Ka-Bu
Mu-Ba
Mu-Ba
Mu-Mi
Ka-Bu
Ki-Bi

bed
a seat
a patient
a nurse
medicine
a tablet
syrup
an injection

Dialobue between the Doctor and the Patient
Omushaho
Omurwaire
Omushaho
Omurwaire
Omushaho
Omurwaire
Omushaho
Omurwaire
Omushaho
Omurwaire

Sebo ija
Kare sebo
Wasiba ota?
Ni gye.
Shitama aho.
Webare
Hati nooshasha ota?
Ninshasha omugongo, nyine omuriro, ninyenda kutanaka.
Hati waaba wareebire omushaho?
Ngaaha kwonka nyekiro mizire panado.

Later
Omushaho

Omurwaire

Hati ninza kukukyebera
Ija aha
Byama aha katanda
Reeba ahaiguru
Isya munonga
Webare
Imukaho
Haza Dokita ninkorora omukasheshe.

29

Omushaho
Omurwaire

Otafayo nooza kuba bye.
Kare webare kumpa amaani.

Omushaho

Hati ninza kukuha omubazi
Ninza kukuha obujuma,
Ninza kukutera ekikatu

Omurwaire:
Omushaho
Omurwaire
Omushaho
Omurwaire
Omushaho
Omurwaire
Omushaho
Omurwaire
Omushaho
Omurwaire
Omushaho
Omurwaire
Omushaho
Omurwaire

Oraire ota Omushaho?
Nigye, Oraire ota nyabo?
Ndyaho
Noogamba ki?
Ndi Omurwaire
Ni ki?
Nindibwa omunda
Ee noirukana?
Ngaaha
Noorya?
Ego, Kwonka kakye
Noonywa?
Ego kwonka timunonga
Kale, kwata omubazi ogu noija kukira.
Webare munonga

NOUNS
Enkari
Omushwija
Ensiri
Eshagama
Kazorite
Obujuma
Ekikatu
Omubiri
Amacwante
Amazi
Eigufa

(n-n)
(mu-mi)
(n-n)
(n-n)
(n-n)
(n-n)
(n-n)
(mu-mi)
(ma)
(ma)
(li-ma)

urine
fever
a mosquito
blood
causality
tablets
injection
bodies
saliva
faeces
bones

VERBS
Kuruma
Kurumwa
Kukira
kumira
kutanaka

VS
ruma
rumwa
kira
mira
tanaka

MVS
-rumire
-rumirwe
-kinzire
- mizere
-tanakire

to bite
be sick/ ill
especially
swallow
vomit

30

kukyebera

kyebera

-kebedde

Kusinda
Kunyunya

sinda
nyunya

-sinzire
-nyunyire

check
/examine/diagnose
drunk
suck

FAMILY
EKA YA BAINE

John
Baine
1994

Leen

Patricia
1995

Lucas
58 yrs

Mark
25 yrs

Sonia
23 yrs

Rose
Baine
80 yrs

Mia
56 yrs

Bert
54 yrs

Mega
52 yrs

Gloria
28 yrs

Patrick
28 yrs

31
Shenkuru

Nyakwenk
uru

Family Phrases
1. Taata
2. Sho
3. Ishe
4. Maama
5. Nyoko
6. Nyina
7. Mukuru wa
8. Murumuna wa
9. Nyakwenkuru / Kaaka
Shwenkuru
10.
Shwento
11.
Nyakwento
12.
Shwenkazi
13.
Sarongo
14.
Narongo
15.
Omurongo

My father
your father
his/her father
My mother
Your mother
His/Her mother
the older brother/sister of
the younger brother/sister of
my grand mother
my grand father
my uncle
my maternal aunt
my paternal aunt
the father of twins
the mother of twins
a twin

32

EXPRESSING FEELINGS
The expressions made by people might have close meaning in
English, these are possible questions.
1. Kushasha
2. Kuhuririrwa/ kuhuhutwa
3. Kushemererwa
4. Kwiguta
5. Kugira enjara
6. Kututuka
7. Kwirukana
8. Kugorerwa
9. Kutetema
10. Kuribwa omunda
11. Kuterwa omutwe
12. Kuzimba
13. Kutarya gye
14. Kutanywa gye
15. Kuruha
16. Kubura oturo
17. Kusharira
18. Nyine omuriro

Nooshasha nkahi?
Noohurirwa nkahi?
Washemererwa?
Waiguta?
Oine enjara?
Nootutuka munonga?
Noiruka?
Nonia gye?
Oine ekitengo?
Noribwa omunda?
Noterwa omutwe?
Waazimba?
Noorya gye?
Noonywa gye?
Waaruha?
Oine oturo?
Noosharirwa Omubiri?

INTERMIDIATE HIGH LEVEL
VERB ENDING
Infinitive verb
Kurya
Kunywa
Kugamba
Kureeba
Kupima
Kuhandika
Kushoma
Kutema
Kuraba
Kubyama
Kushitama
Kuteera
Kumira
Kuruma
Kwombeka
Kutanaka
Kukyebera

Prepositional
Kurira
Kunywera
Kugambira
Kureebera
Kupimira
Kuhandikira
Kushomera
Kutemera
Kurabira
Kubyamira
Kushitamira

Kurumira
Kwombekyera
Kutanakira
Kukyeberera

Passive
Kuribwa
Kunywibwa
Kugambwa
Kureebwa
Kupimwa
Kuhandikwa
Kushomwa
Kutemwa

Causative
Kurisa
Kunywisa
Kugambisa
Kureebesa
Kupimisa
Kuhandikisa
Kushomesa
Kutemesa

Kubyamwa
Kushitamwa
Kuteerwa
Kumirwa
Kurumwa
Kwombekwa
Kutanakwa
Kukyeberwa

Kubyamisa
Kushitamisa
Kuteeza
Kumirisa
Kurumisa
Kwombekyesa
Kukyebeza
33

Kurwara

Kurwarira

34
</runya>
